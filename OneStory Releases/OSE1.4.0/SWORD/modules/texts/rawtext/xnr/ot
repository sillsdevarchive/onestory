<milestone type="x-importer" subType="x-osis2mod" n="$Rev: 2478 $"/>
<div osisID="Gen" sID="gen1" type="book"/> <title type="main">उत्‍पत्ति</title>
<chapter osisID="Gen.1" sID="Gen.1"/>
<div type="x-milestone" subType="x-preverse" sID="pv1"/><div sID="gen2" type="section"/> <title>सरिस्‍टिआ दी रचना</title> <div sID="gen3" type="paragraph"/> <div type="x-milestone" subType="x-preverse" eID="pv1"/> सुरुआ ते परमेसरैं अमर कने धरतिआ जो बणाएआ।
तिसा बेल्‍ल़ा धरत बेढ़ंगी कने सुनसान पई थी। गैह़रे पाणिए उपर न्‍हेरा था। कने परमेसरे दा आत्‍मा पाणिए उपर ई मंडरांदा था। <div eID="gen3" type="paragraph"/> <div eID="gen2" type="section"/> <div sID="gen4" type="section"/> <title>पैह़ला दिन : रौसणी</title> <div sID="gen5" type="paragraph"/>
परमेसरैं ग्‍लाया : रौसणी होई जाए, ता रौसणी होई गई।
परमेसरैं दिक्‍खेआ एह़ ख़री है । ता रौसणिआ जो परमेसरैं न्‍हेरे ते लग करी दिता।
परमेसरैं रौसणिआ जो दिन कने न्‍हेरे जो रात ग्‍लाया। फिरी संह़ज होई कने फिरी ब्‍याग होई। इह़आं पैह़ला दिन होई गेआ। <div eID="gen5" type="paragraph"/> <div eID="gen4" type="section"/> <div sID="gen6" type="section"/> <title>दूज्‍जा दिन : अमर</title> <div sID="gen7" type="paragraph"/>
फिरी परमेसरैं ग्‍लाया : पाणिए बिच इक एह़ देएआ कम्‍म होए भ़ई एह़ दुह़ई हिस्‍सेआ च बढ़ी जाए।
ता परमेसरैं एह़ अंतर करी नैं पाणिए दे दो हिस्‍से करी दित्ते, इक थले दा पाणी कने इक उपरे दा पाणी।
इस उपरले अंतरे जो परमेसरैं अमर ग्‍लाया। फिरी संह़ज होई कने भिरी ब्‍याग होई। ईह़आ दूज्‍जा दिन होई गेआ। <div eID="gen7" type="paragraph"/> <div eID="gen6" type="section"/> <div sID="gen8" type="section"/> <title>त्रीएआ दिन : सुखी धरत कने पेड़-पौह़दे</title> <div sID="gen9" type="paragraph"/>
फिरी परमेसरैं ग्‍लाया : अमरे हेट्ठा दा पाणी इक्‍की जगह च किट्ठा होई जाए कने सुखी धरत सुज्‍जी जाए, कने ईह़आ ई होएआ ।
परमेसरैं सुक्खिआ धरता जो परीथबी ग्‍लाया, कने जेह़ड़ा पाणी इक्‍की जगह़ किट्ठा होएआ तिस जो समुदर ग्‍लाया। परमेसरैं दिक्‍खेआ एह़ ख़रा है ।
फिरी परमेसरैं ग्‍लाया : धरतिआ ते सैल़ा घाह़, छोटे-छोटे पौह़दे जेह़ड़े नाज़ पैदा करदे कने फल़ देणे बाल़े रुख उंह़गन। फल़ा दे रुख एह़ देएओ फल पैदा करह़न, जिह़ना बिच बी होए। कने हरेक पौह़दा अपणिआ जातीं दा बी त्‍यार करे। ईह़ना किस्‍मा दे पौह़दे उंगरी पौण। ता ईह़आ ई होएआ ।
ता धरतिएं सैल़ा घाह़ कने पौह़दे जेह़ड़े नाज़ पैदा करदे हन, सैह उगाए । कने एह़ देएओ फल़ा दे रुख पैदा किते जिह़ना च बी हुंदा है। हरेक पौह़दें अपणिआ जातीं दा बी त्‍यार कित्ता। ता परमेसरैं दिक्‍खेआ एह़ ख़रा है ।
फिरी संह़ज होई कने भिरी ब्‍याग होई। ईह़आ त्रीएआ दिन होई गेआ। <div eID="gen9" type="paragraph"/> <div eID="gen8" type="section"/> <div sID="gen10" type="section"/> <title>चौथा दिन : सूरज, चंदरमा कने तारे</title> <div sID="gen11" type="paragraph"/>
फिरी परमेसरैं ग्‍लाया : अमरे च दिनां जो राती ते लग करने ताईं जोतिआं होण। कने एह़ चिन्‍ह़ा, सह़ई वक्‍त कने दिनां कने सालां दे मताबक होण।
कने एह़ जोतां अप्‍पू च अंतर रक्‍खी नैं धरतिआं पर लौ देणे बालि़आ होण । एह़ सह़ब भ़ी ईह़आ ई होई गेआ ।
फिरी परमेसरैं दो बड्डिआं जोतां बणाईआं । तिह़ना च बड्डिआ जोती जो परमेसरैं दिने पर राज करने ताईं कने छोट्टिआ जोती जो राती पर राज करने ताईं बणाएआ। कने परमेसरैं तारेआं जो भ़ी बणाएआ।
परमेसरैं इह़ना जोतां जो अमरें पर इस ताईं रक्‍खेआ तांजे एह़ धरतिआ पर लौ देह़ण।
कने दिनां कने राती उपर राज कह़रन अनकि परगड़े जो न्‍हेरे ते लग कह़रन। परमेसरैं दिक्‍खेआ एह़ भ़ी ख़रा है ।
फिरी संह़ज होई कने भिरी ब्‍याग होई। ईह़आ चौथा दिन होई गेआ। <div eID="gen11" type="paragraph"/> <div eID="gen10" type="section"/> <div sID="gen12" type="section"/> <title>पंजबां दिन : पंछी कने जलजंतु अनकि मछलिआं....</title> <div sID="gen13" type="paragraph"/>
फिरी परमेसरैं ग्‍लाया : पाणी जलजंतुआं कन्‍ने भरी जाए। कने पंछी धरतिआ उपर अमरे च उह़ड़न।
परमेसरैं पाणिए च रैह़णे बाल़े लग-लग किस्‍मा दे बड्डे-बड्डे जलजंतु बणाए। कने मत्तेआ चलने-फिरने बाल़े जंतुआं दी भी रचना कित्ती, जिसते पाणी भरोई गेआ। कने लग-लग जातिआ दे उड़ने बाल़ेआं पंच्छिआ दी भ़ी रचना कित्ती । परमेसरैं दिक्‍खेआ एह़ भ़ी ख़रा है ।
फिरी परमेसरैं एह़ असीस दित्ती, ‘’फुल्‍ला फल़ा कने समुदरे दे पाणिए जो भरी देएआ। पंछी भ़ी धरतिआ च मत्ते होई गै।
फिरी संह़ज होई कने भिरी ब्‍याग होई। ईह़आ पंजबां दिन होई गेआ। <div eID="gen13" type="paragraph"/> <div eID="gen12" type="section"/> <div sID="gen14" type="section"/> <title>छठबां दिन : जीव जंतु कने पैह़ला माह़णु</title> <div sID="gen15" type="paragraph"/>
परमेसरैं फिरी ग्‍लाया : धरतिआ च लग-लग जातिआ मताबक जिंदें जीव जंतु अनकि जंगली जानवर, घरेलु जानवर कने धरतिआ पर रगड़ोई नैं चलने बाल़े पैदा हौण । कने ईह़आ ई होई गेआ।
परमेसरैं धरतिआ पर लग-लग किस्‍मा दे जंगली जानवर, घरेलु जानवर कने सारेआं रगड़ोई नैं चलने बाल़ेआं जीव जंतुआं जो बणाया। एह़ दिक्‍खी नैं परमेसरैं ग्‍लाया एह़ भ़ी ख़रा है।
फिरी परमेसरैं ग्‍लाया, (Every bible mentioned here “we” for the Lord) ‘हुण माह़णु बणाना। एह़ माह़णु अपणे रूपघाटे दे मताबक कने अप्‍पू साह़ई ई बणाना है। एह़ सारेआं जीव जंतुआं : समुदरे दिआं मछलिआं, कने अमर दे पंछिआं, कने घरेलु जानवरां, कने सारिआ धरतिआ उपर रैहणे कने रंगडोई नैं चलने बाल़ेआ जंतुआं उपर अपणा हक रक्‍खे।‘
ता परमेसरै माह़णुए जो अपणे ई रूपघाटे दे मताबक माह़णुए दी रचना किती। नर कने नारी करी नैं तिह़ना माह़णुए दी रचना किती।
फिरी परमेसरैं तिह़ना जो असीस दिती, ‘’फुल़ा-फल़ा कने धरतिआ च भरोई जा। कने समुदरे दिआं मछलिआं, अमरें देआं प‍ंच्छिआं कने धरतिआ पर रैहणे कने रेंगणेआं बाल़ेआं जीव जंतुआं पर अपणा हक्‍क रखा।
कने सुणा! जितने भी बीइआं बाल़े छोटे-बड़े पेड़ पौह़दे कने फल़ा दे रुख धरतिआ पर हन। सैह सारे ई तुसां दे खाणे ताईं दित्ते हन।
कने जितने धरतिआ दे जानवर, कने अमरे दे पंछी, कने रेंगणे बाल़े जीव जंतु जिह़ना च जान-प्राण हन, तिह़ना सारेआं जो खाणे ताईं मैं छोटे-छोटे पेड़ पोह़दे दित्ते हन।‘’ कने ईह़आ ई होई गेआ।
हुण परमेसरैं जे किच्‍छ बणाएआ था, सह़ब कैसी जो‍ दिक्‍खेआ भ़ई एह़ ता बड़ा ई बदिआ है ।
हुण परमेसरैं जे किच्‍छ बणाएआ था, सह़ब कैसी जो‍ दिक्‍खेआ भ़ई एह़ ता बड़ा ई बदिआ है । फिरी संह़ज होई कने भिरी ब्‍याग होई। ईह़आ छठबां दिन होई गेआ।  <div eID="gen15" type="paragraph"/> <chapter eID="Gen.1"/> <div eID="gen14" type="section"/>
<chapter osisID="Gen.2" sID="Gen.2"/>
<div type="x-milestone" subType="x-preverse" sID="pv2"/><div sID="gen16" type="section"/> <title>सतबां दिन : बिश्राम्‍मे दा दिन</title> <div sID="gen17" type="paragraph"/> <div type="x-milestone" subType="x-preverse" eID="pv2"/> ईह़आ ई धरती, अमर कने सारिआ चींजा दी रचना खत्‍म होई ।
परमेसरैं अपणे सारे ई कम्‍मे जो सतबैं दिनैं खत्‍म करी दित्ता। इसते बाद सतबैं दिनैं परमेसरैं राम कित्ता।
इस ताईं परमेसरैं सतबें दिने जो असीस दित्ती कने पवितर ठराया, कजोकि सारिआ सरिस्टिआ दे बणाणे बाद इस दिनैं असाम कित्ता। <div eID="gen17" type="paragraph"/> <div eID="gen16" type="section"/> <div sID="gen18" type="section"/> <title>माह़णुए दी रचना</title> <div sID="gen19" type="paragraph"/>
एह़ धरतिआ कने अमरे दे बणने बाद दी कथा है, अनकि जिस दिनैं (God Lord) प्रभु परमेसरैं अमरे कने धरतिआ जो बणाया,
ताह़ल्‍लु धरतिआ पर कोई पेड़ पोह़दा नी था, ना ई ता तिसा पर कुछ जम्‍मे दा था। कज़ोकि प्रभु परमेसरैं धरतिआ उपर बरखा नी कितिओ थी। कने धरतिआ पर खेती-बाड़ी करने बाल़ा भ़ी कोई माह़णु नी था।
फिर भ़ी कोह़रा धरतिआ ते उठदा कने सैह़ई जमीना जो सगदा था।
प्रभु परमेसरैं धरतिआ दिआ धूह़ड़ा नैं माह़णुए दी रचना कित्ती कने तिस दे नक्‍के च जिंदगिआ दा सांस पाई दित्ता। कने माह़णु इक्‍क जिंदा-जागदा इनसान बणी गेआ। <div eID="gen19" type="paragraph"/> <div eID="gen18" type="section"/> <div sID="gen20" type="section"/> <title>अदन दा बगीचा</title> <div sID="gen21" type="paragraph"/>
फिरी प्रभु परमेसरैं सीरदे पास्‍से अदन नां दिआ जगह़ च इक्‍क बगीचा लगाएआ। कने तिह़त्‍थु आदम (माह़णु) जिसजो तिह़ना बणाएआ था, रक्‍खी दित्ता।
तिस बगीचे च प्रभु परमेसरैं हरेक किस्‍मा दे फल़दार रुख जेह़ड़े दिखणे च बड़े बदिआ कने खाने ताईं ख़रे लह़गण, सैह उगाए। कने बाग्‍गे दे बिच जीवन देणे बाल़ा कने भल़े-बुरे दा गिआन देणे बाल़े रुख भ़ी लगाए।
कने तिस बगीचे जो सगने ताईं अदन नां दिआ जगह़ ते इक बड्डी नदी नकाली। सैह तिह़त्‍थु ते निकली नैं गांह चौंई छोटी-छोटी नदिआं च बड़ौई गई।
पैहलि़आ नदिआ दा नां पीसोन है, एह़ सैह ई नदी है, जिसैं हवीला नां दे देस्‍से जो घेरआ है। कने तिह़त्‍थु सोना मिलदा है।
तिस देस्‍से दा सोना चोखा सोना हुंदा है, तिह़त्‍थु मोती कने सुलेमानी पत्‍थर भ़ी मिलदे हन।
दूज्जिआ नदिआ दा नां गीहोन है, एह़ सैह़ई है जिसैं करूस नां दे देस्‍से जो घेरआ है।
त्रीइआ नदिआ दा नां हिद्देकल है, एह़ सैह़ई है जेह़ड़ी असीरिआ नां दे सीरदे पास्‍से च होई नैं निकलदी है। कने चौथिआ दा नां फरात नदी है।
जाह़लु प्रभु परमेसरैं आदमे जो अदन दे बगीचे च रक्‍खी दित्ता भ़ई सैह तिस च कम्‍म करे कने तिस दी रखबाल़ी करे।
ता तिह़ना आदमे जो हुक्‍म दित्ता, ‘तू इस बगीच्‍चे दे सारेआं फल़ा जो बिना रोक-टोक्‍का ते खाई सकदा है।
अपर दिक्‍खेआ ! जेह़ड़ा बाग्‍गे बिच भ़ले कने बुरे दा रुख है, तिसदा फल़ तू कद्दी भ़ी मत खांदा। कज़ोकि जिस दिनैं तू इसदा फल़ खाई लैणा है, तिस दिनैं ई तू पक्‍का मरी जाणा है।‘ <div eID="gen21" type="paragraph"/> <div eID="gen20" type="section"/> <div sID="gen22" type="section"/> <title>हब्‍बा (नारी) दी रचना</title> <div sID="gen23" type="paragraph"/>
फिरी प्रभु परमेसरैं ग्‍लाया : आदमे दा किह़ल्‍ला रैह़णा ख़रा नी है। मैं इस ताईं इक एह़ो देएआ संगी-साथी बणाना, जेह़ड़ा इस कन्‍ने मेल खांदा होए।
ता प्रभु परमेसर सरिस्टिआ दे सारेआं लग-लग किस्‍मा देआं जानबरा : जंगली जानवर, अमरे देआं सारिआं किस्‍मा देआं पंछिआ जो आदमे बह़ला लई अंदा, कि आदम इह़ना दा क्‍या-क्‍या नां रखदा है। कने जिस-जिस दा नां आदमे रक्‍खेआ, तिस दा सैह़ई नां पई गेआ।
आदमै सारेआं ई क्‍या घरेलु, क्‍या जंगली कने क्‍या अमरे दे पंछी सारेआं दा नां रक्‍खेआ। अपर आदमे ताईं कोई भी एह़ देएआ संगी-साथी नी मिल्‍लेआ जेह़ड़ा तिस कन्‍ने मेल खांई सके।
ता प्रभु परमेसरैं आदमे जो गैह़रिआ निंदरा च सुआई दित्ता। कने जाह़लु सैह सोई गेआ ता तिस दे जिस्‍मे ते इक पसली निकाली नैं तिसा जगह़ च मास भरी नैं बंद करी दित्ता।
तिसा पसलिआ जो प्रभु परमेसरैं जेह़ड़ी आदमे दी नकाली थी, जणास बणाई दित्ती कने तिसा जो आदमे बह़ला लई गै।
ता आदमे ग्‍लाया, ‘एह़ मेरिआं हड्डिआं दी हड्डी कने मेरे मासे दा मास है, इस ताईं इसा दा नां नारी हुंगा। कज़ोकि एह़ नर ते नकाली गईओ है।
इसी ताईं माह़णु अपणेआं मां-पिओ जो छड़ी नैं अपणिआ घरेबालिआ कन्‍ने रैहंगा कने सैह इक तन होई नैं रैहंगे।
आदम कने तिस दी घरेबाल़ी दोएओ नंगे रैहंदे थे, तिह़ना च कोई सरम-हया दी गल्‍ल नी थी।  <div eID="gen23" type="paragraph"/> <chapter eID="Gen.2"/> <div eID="gen22" type="section"/>
<chapter osisID="Gen.3" sID="Gen.3"/>
<div type="x-milestone" subType="x-preverse" sID="pv3"/><div sID="gen24" type="section"/> <title>पैह़ला पाप</title> <div sID="gen25" type="paragraph"/> <div type="x-milestone" subType="x-preverse" eID="pv3"/> प्रभु परमेसरैं ज़ेह़ड़े भ़ी जानवर बणाए तिह़ना च सरप सारेआं ते चुस्‍त-चल़ाक था। तिन्‍नैं जणासा नैं ग्‍लाया, ‘क्‍या एह़ सच्‍च है, परमेसरैं तुसां जो ग्‍लाया भ़ई इस बाग्‍गे ते कुसी भ़ी रुखे दा फल़ मत खांदे ?’
ता जणासैं सरपैं नैं ग्‍लाया, ‘इस बाग्‍गे दे रुखां दे फल़ असां खाई सकदे हन।
अपर जेह़ड़ा रुख इस बाग्‍गे दे गह़बैं है, तिस दे बारे च परमेसरैं ग्‍लाया भ़ई ना ई ता तुसां इस दे फल़े जो खाणेओं कने ना ई ता इस जो छूणेओ, जे तुसां ईह़आं कित्ता ता तुसां मरी जाणा है।'
ता सरपैं ग्‍लाया, ‘तुसां बिलकुल नी मरणा है,
बलकि परमेसर जानदा है भ़ई जिस दिनैं तुसां इस रुखे दा फल़ खांह़गे, तिस ई दिनैं तुसां दिआं हाक्‍खीं खुली जाणिआं हन, कने तुसां भल़े-बुरे दी सह़मज पाई नैं परमेसरे साह़ई ई होई जाणा है।
जाह़लु जणासैं तिस रुखे दे फल़े पास्‍से दिक्‍खेआ ता तिसा दे मने जो एह़ फल़ ख़रा, कने खाणे ताईं बह़दिआ, कने सह़मज देणे ताई भ़ी अच्‍छा लग्‍गेआ, ता तिन्‍नैं तिस रुखे दा फल़ तोड़ेआ कने खाह़दा कने अपणे घरे बाल़े जो भ़ी दित्ता कने तिन्‍नी भ़ी खाह़दा।
एह़ फल़ खांह़देआं ई तिह़ना दूह़ई दिआं हाक्‍खीं खुली गईआं, कने तिह़ना जो मसूस होएआ भ़ई सैह नंगे हन। ता तिह़ना दूह़डे दे पत्तर जोड़ी-जोड़ी नैं लंगौट बणाई करी अपणे जिस्‍मे जो ढक्की लेआ। <div eID="gen25" type="paragraph"/> <div eID="gen24" type="section"/> <div sID="gen26" type="section"/> <title>परमेसरे दा कैह़र</title> <div sID="gen27" type="paragraph"/>
प्रभु परमेसर सिंह़जा दे बाग्‍गे च घुमदे थे। आदमै जो कने तिस दिआ घरेबालिआ (हब्‍बा) जो परमेसरे दे औणे दी आह़ट सुणोई ता सैह नस्‍सी नैं बाग्‍गे दे रुखां दे बिच छुप्‍पी गै।
प्रभु परमेसरैं आदमे ते पुच्‍छेआ, ‘तू कुह़त्‍थु है?’
तिन्‍नैं जबाब दित्ता, ‘मैं तुसां दी ऊआज़ सुणी नैं डरी गेआ, कज़ोकि मैं नंगा है, इस ताईं छुप्‍पी गेआ।‘
ता प्रभु परमेसरैं ग्‍लाया, ‘कुन्‍नी तिजो चताएआ भ़ई तू नंगा है? मैं जे तिजो, जिस रुखे दा फल़ खाणे ताईं मह़ना कित्तेआ था, क्‍या तैं तिसदा फल़ खाई लेआ?’
आदमैं जबाब दित्ता, ‘जिस्‍सा जणासा जो तुसां मिंजों सौगी रैह़णे ताईं दित्तेआ, तिस्‍सैं ई मिंजों तिस रुखे दा फल़ खाणे ताईं दित्ता कने मैं खाई लेआ।
ता प्रभु परमेसरैं जणासा जो ग्‍लाया, तू एह़ क्‍या कित्ता है? तिस्‍सैं ग्‍लाया, सरपैं मिंजों बह़काई दित्ता, ता मैं सैह फल़ खाह़दा।
ता प्रभु परमेसरैं सरपे जो ग्‍लाया, तूं जे ईह़आ कित्ता है इस ताईं तूं सारेआं जानवरां ते जादा सरापित है । तू पेटा दे ई भारैं चलगा कने उमर भर चिक्‍का ई चट्टदा रैंह़गा।
कने मैं तेरे कने इसा जणासा दे बिच, कने तेरे बंसें कने इसा दे बंसें बिच बैर पैदा करह़गा, सैह तेरे सिरे जो कुचलगा, कने तू तिस दिआ खुरिआ जो डसगा।
फिरी प्रभु परमेसरैं जणासा जो ग्‍लाया, तिजो, तेरे पैर भ़ारी होणे पर कने बच्‍चे जमणे दिआ बेल्‍ला बड़ी दर्द हुंगी। कने तेरी सारी लालसा तेरे घरेबाल़े पास्‍से हुंगी कने सैह तिजो पर राज़ कह़रगा।
कने आदमे जो ग्‍लाया, तैं जे अपणिआ घरेबालि़आ दी गल्‍ल सुणी कने जिस रुखे दा फल़ खाणे जो मैं मह़ना कित्तेआ था, तिस जो तूं खाह़दा है, इस ताईं धरत तेरे करी नैं सरापित है। हुण तू इसा दी पैदावार जीवन भर दु:खे नैं खाह़गा।
एह़ तेरे ताईं कंडे़ कने उबड़-खाबड़ उगांगी, कने तू थलिआं दी पैदावार खाह़गा।
अपणा खून-पसीना इक करी नैं तू रोटी खाह़गा कने आखिर च मिट्टिआ च ई मिली जाह़गा, कज़ोकि तू इसा ते ई नकाली नैं बनाएआ है। तू मिट्टी ई ता है, कने मिट्टिआ च भि़री मिली जाह़गा।
आदमैं अपणिआ घरेबालि़आ दा नां हब्‍बा रक्‍खेआ (जिसदा मतलब हुंदा जिंदगी)। कज़ोकि जितने भ़ी मनुख जिंदें हन, तिह़ना सारेआं दी ई आदिमाता सैह़ ई होई।
प्रभु परमेसरैं तिह़ना दूह़ई जो चमड़े दे चोले बनाई नैं पह़नाई दित्ते।
फिरी प्रभु परमेसरैं ग्‍लाया, मनुख भल़े-बुरे दा गियान पाई नैं म्‍ह़ारे साह़ई होई गेआ है, ईह़आ नी होए भ़ई एह़ कुह़त्‍थकी जीवने दे रुखे दा फल़ भ़ी तोड़ी नैं खाई लै कने सह़दा ताईं जिंदा रैह।
इस ताईं प्रभु परमेसरैं तिह़ना जो अदन नाएं दे बाग्‍गे ते कह़ड़ी दित्ता तांजे एह़ तिसा धरतिआ पर खेती-बाड़ी करे जिसा ते सैह बनाएआ गेआ था।
फिरी आदमे जो कह़ड़ने बाह़द अदन बाग्‍गे दे सीरदे पास्‍से जीवने दे रुखे दा पैह़रा देणे ताईं करुबेआं (Require Footnote) जो कने चौंह़ई पास्‍से घुमणे बाल़ी अग्‍गी साह़ई जलणे बाल़ी तलबारा जो भ़ी ठराई दित्ता।  <div eID="gen27" type="paragraph"/> <chapter eID="Gen.3"/> <div eID="gen26" type="section"/>
<chapter osisID="Gen.4" sID="Gen.4"/>
<div type="x-milestone" subType="x-preverse" sID="pv4"/><div sID="gen28" type="section"/> <title>कैन कने हाबिल</title> <div sID="gen29" type="paragraph"/> <div type="x-milestone" subType="x-preverse" eID="pv4"/> आदमे कने तिस दिआ घरेबालि़आ दे सौगी रैह़णे ते सैह गर्भबती होई। कने तिसैं इक्‍की बच्‍चे जो जनम दित्ता, कने ग्‍लाएआ परमेसरे दिआ दया ते मिंजों ते इक पुतर होएआ है। तिस दा नां कैन रक्‍खेआ।
फिरी तिसा ते इक होर बच्‍चा होएआ, तिस दा नां हाबिल रक्‍खेआ। एह़ दोएओ भाऊ बड़े हुणे बाह़द हाबिल ता भेड़ा-बकरिआ दा गुआल़ु बणी गेआ कने कैन खेती-बाड़ी करने बाल़ा कसान बणी गेआ।
फसला दे पकणे बाह़द कैन परमेसरे जो फसला दी कुछ भेंट चढ़ाने ताईं लई आएआ।
कने हाबिल भ़ी अपणिआं भेड़ा-‍बकरिआं दे पैहल़े सौए दे दित्ते बच्‍चे लई आएआ कने तिह़ना दी चर्बी भेंट चढ़ाई। ता परमेसर हाबिले ते खुश होए कने तिस दी भेंट भ़ी गरैहण करी लई।
अपर परमेसरैं तिस दे भाऊए कैने दी ना ता भेंट गरैहण कित्ती कने ना तिस पर खुश होए। ता कैन बड़ा गुस्‍सैं होएआ, कने तिस दा चेह़रा उतरी गेआ।
ता परमेसरैं कैने जो ग्‍लाया, कैन, तू कज़ो गुस्‍सैं होआ दा है? कने तेरे चेह़रे दा रंग कज़ो उड़ी गेआ है?
जे तू भल़ा करे ता क्‍या तू मेरिआ नज़रा च ख़रा नी होणा। कने जे तू बुरे कम्‍म करे ता पाप तेरे जीवने च रैह़णा। कने तेरेआं इह़ना बुरेआं कम्‍मा तिजो अपणे बस्‍से च रखणा चाह़णा। अपर तिजो इस पाप्‍पे उपर अपणा हक्‍क रखणा हुंगा। <div eID="gen29" type="paragraph"/> <div eID="gen28" type="section"/> <div sID="gen30" type="section"/> <title>कैन हाबिले जो मारी दिंदा</title> <div sID="gen31" type="paragraph"/>
फिरी कैने अपणे भाऊओ हाबिले जो ग्‍लाया, भाऊ, चल खेता पास्‍से चलदे। तिह़त्‍थु कैने अपणे भाऊए पर घात करी नैं मारी दित्ता।
ता प्रभु होरां कैने ते पुच्‍छेआ, तेरा भाऊ हाबिल कुथु है ? ता तिन्‍नी जबाब दित्ता, मिंजों नी पता । क्‍या मैं अपणे भाऊए दा रखऊआला है ?
परमेसरैं ग्‍लाया, तूं क्‍या कित्ता? तेरे भाऊए दा लह़ु धरतिआ ते ऊआज़ा लाई-लाई नैं मेरी दौह़ाई दे दा है।
इस ताईं हुण, एह ध़रत जिसा उपर तेरे हत्‍थे दुआरा, तेरे भाऊए दा लहु गिरेआ है । तिसा ते तू सरापित है।
तैं पैह़लैं जे फसल बाई तिसा दी भरपूर फसल मिल्‍ली। अपर हुण एह़ तेरिआ फसल लाणे दिआं मिह़ती दा पूरा फल नीं दिंगी। कने इसा धरतिआ पर तेरा इक्‍की जगह़ ठकाणा नी हुंगा, तू भगोड़ेआ बणी नैं रैह़गा।
ता कैने परमेसरैं कन्‍ने ग्‍लाया, मेरी एह़ सज़ा मेरे सैह़णे ते बाह़र है।
दिक्‍खा, तुसां अज्‍ज मिंजों धरतिआ उपर खेती-बाड़ी करने ते कह़ड़ी दित्ता। कने मैं इस जोगा भ़ी नी रेह़आ भ़ई तुसां ते सामणैं औआं। कने ना ई ता मेरा इक्‍की जगह़ ठकाणा हुंगा, मैं भगोड़ा बणी नैं रैह़गा । कने जेह़ड़ा कोई भ़ी मिंजों मिल्‍लेगा, सैह मिंजों मारी दिंगा।
ता परमेसरैं ग्‍लाया, ‘मैं इह़आ नी होणा देणा है। जे कोई तिजो मारगा ता मैं तिस नैं सत्त गुणा बद्दी नै बदल़ा लैणा है।‘ ता परमेसरैं कैन पर इक नसाण बणाया। इस निसाणे ते एह पता लगदा था भ़ई कैने जो कोई नी मारे।
फिरी कैन परमेसरे दे साह़मणे ते चला गेआ कने नोद नां दे देस्‍से च जेह़ड़ा अदन दे सीरदे पास्‍से पौंदा है, तिह़त्‍थु रैहणा लगा।  <div eID="gen31" type="paragraph"/> <chapter eID="Gen.4"/> <div eID="gen30" type="section"/>
<chapter osisID="Gen.6" sID="Gen.6"/>
<div type="x-milestone" subType="x-preverse" sID="pv5"/><div sID="gen32" type="section"/> <title>माह़णुए दिआं अट्ठा पीढि़आ बादे दा ब्‍याखान</title> <div eID="gen32" type="section"/> <div sID="gen33" type="section"/> <title>माह़णुए दा पाप कने परमेसरे दी सह़जा</title> <div sID="gen34" type="paragraph"/> <div type="x-milestone" subType="x-preverse" eID="pv5"/> परमेसरैं दिक्‍खेआ भ़ई धरतिआं उपर माह़णुए दी बुरे कम्‍म बड़ी गै हन, कने तिह़ना देआं मनां च जे-किच्‍छ ख्‍याल औंदा सैह सह़दा ई बुरा हुंदा है।
ता परमेसर धरतिआ उपर माह़णुआ जो बणाने ताईं पछताना लग्‍गे, कने मने च बड़े दु:खी होए।
ता परमेसरैं सोच्‍चेआ भ़ई मिंजों इह़ना सारेंआं जो बणाने ते पछतावा होआ दा है। ता क्‍या माहणु जिसदी मैं सरिस्टी कितिओ है, क्‍या जीव-जंतु कने क्‍या अमरे दे पंछी, मैं सारेआं जो खत्‍म करी देणा।
अपर परमेसरे दी नज़र इक नूह नां दे माह़णुए उपर बणी रह़ई। <div eID="gen34" type="paragraph"/> <div eID="gen33" type="section"/> <div sID="gen35" type="section"/> <title>नूह़ दी क्‍ह़ाणी कने ज्‍ह़ाजे दा बणाना</title> <div sID="gen36" type="paragraph"/>
नूह नां दा माह़णु अपणे वक्‍ते देआं सारेआं लोकां ते खरा कने धर्मी माह़णु था। सैह परमेसरे दिआ इच्‍छा पर ई चलदा था, कने परमेसरे तिस पर खुश थे।
नूह ते शेम, हाम कने येपेत नाएं दे तिन्‍न पुतर पैदा होए।
तिस वक्‍तैं धरतिआ च हरेक परमेसरे दिआ नज़रा च बुरा बणी गेआ था। कने हर कोई माह़णु इक्‍की-दूजे नैं छल़ करेदा था।
परमेसरैं जाह़लु धरतिआ पर नज़र कित्ती क्‍या दिक्‍खेआ भ़ई सारेआं दा चाल-चलण बिगड़ी चुकेआ कने सब अपणी-अपणी इच्‍छा पूरी करा दे थे।
ता परमेसरैं नूह कन्‍ने ग्‍लाया, ‘सारेआं जीव-जंतुआं जो खत्‍म करने दा मैं मन बणाई लेआ है, कजोकि धरती पाप्‍पे कने बह़रोई गईओ है। इस करी नैं मैं इह़ना सारेआं जो धरतिआ समेत नास करी देणा।
कने तू अप्‍पू ताईं गोपेर दिआ लकडि़आ दा इक ज्‍हा़ज बणाई लै। तिस च कोठरिआं बणा कने अंदर बाह़र राल लगा।
कने ज्ह़ाजे जो इस ढ़गें नैं बणाएआ भ़ई तिसदी लंबाई डिढ़ सौ मीटर, चढ़ाई पच्‍ची मीटर कने उंचाई पंद्रहा मीटर होए।
तिस दिआ छती ते आधा मीटर नीचे इक दुआरी बणाएआं । कने बगल च इक दरुआजा रक्‍खेआं। ज्‍ह़ाजे च तिन्‍न म‍ंजिलां बणाएआं। पैहली, दूह़ई कने त्रीई।
हुण सुण ! मैं धरतिआ उपर पाणिए दी बाढ़ लई नै औणी है, कने अमरे हेठा देआं सारेआं जीव-जंतुआं जो मैं नास करी देणा है। धरतिआ उपर जे-किच्‍छ भ़ी है सबकुछ खत्‍म होई जाणा है।
अपर मैं तिजो नैं इक वायदा करेदा भ़ई तू अपणिआ घरेबालि़आ, नूह़आं-पुतरां समेत ज्‍ह़ाजे दे अंदर चला जाएआं।
कने सारेआं जिंदेआं जंतुआं ते हरेक किस्‍मा दे दो-दो अनकि इक नर कने मादा ज्‍ह़ाजे अंदर लई जाईं नैं अप्‍पू सौगी जिंदा रक्‍खेआं।
इक्‍क-इक्‍की जाति दे पंछी कने इक्‍क-इक्‍की जाति दे जानवर कने इक्‍क-इक्‍की जाति दे धरतिआ पर रेंगने बाल़े सारेआं ते दो-दो करी नैं तेरे बह़ला औणे, तांजे तिह़ना जो तू जिंदा रखे।
कने हरेक किस्‍मा दा खाणे दा समान तू अप्‍पू बह़ला किट्ठा करी नैं रखीं लेआ, जेह़ड़ा तेरे कने सारेआं दे खाणे ताईं हुंगा।
फिरी नूहें परमेसरे दे हुक्‍मे मताबक तिह़आं ई किता।  <div eID="gen36" type="paragraph"/> <chapter eID="Gen.6"/> <div eID="gen35" type="section"/>
<chapter osisID="Gen.7" sID="Gen.7"/>
<div type="x-milestone" subType="x-preverse" sID="pv6"/><div sID="gen37" type="section"/> <title>परलै दा औणा</title> <div sID="gen38" type="paragraph"/> <div type="x-milestone" subType="x-preverse" eID="pv6"/> जाह़लु ज्‍ह़ाज बणी गेआ ता परमेसरैं नूहें नै ग्‍लाया, ‘तू अपणे सारे घराणे समेत ज्‍ह़ाजे च चला जा, कजोकि मैं इह़ना दिनां च सारेआं लोकां च तिजो ई धर्मी माह़णु दिक्‍खेआ है।
हुण तू सारिआं किस्‍मा दे सुह़द जानवरां च सत-सत जोडे़ लई लेआं अपर जेह़ड़े सुह़द नी हन तिह़ना दे दो-दो जोड़े ई लेआं।
कने अमरे दे पंच्छिआं दे भ़ी सत-सत जोड़े लई लेआं तांजे जाह़लु सारे जीव-जंतु खत्‍म होई जाह़ण ता इह़ना दा बंस बच्‍ची नैं सारिआं धरतिआ उपर बणी रैह।
एह़ इस ताईं भ़ई अज्‍जे ते ठीक सत्ता दिनां बाह़द मैं इसा धरतिआ उपर चालिआं दिनां तिकर दिन-रात बरखा लगाई रखणी है, कने जितनिआं भ़ी धरतिआं उपर मैं चीज्‍जां बणाईआं हन, सह़ब खत्‍म करी देणिआं हन।‘
ता नूहें तिह़आं ई कित्ता जिह़आं परमेसरैं ग्‍लाया था।
जाह़लु धरतिआ उपर बाह़ढ आई तिसा बेल्‍ला नूहें दी उमर छे सौ साल थी।
नूह अपणे टब्‍बरे समेत बाह़ढ़ा ते बचने ताईं ज्‍ह़ाजे च चला गेआ।
कने परमेसरे दे हुक्‍में मताबक दूह़ई किस्‍मा दे सुह़द-असुह़द जानवर, पंछी
कने धरतिआ पर रेंगणे बाल़े भ़ी जानवर चढ़ी गै। फिरी परमेसरैं ज्‍ह़ाजे दा दरुआज़ा बंद करी दित्ता।
ठीक सत्तां दिनां दे बाह़द बाह़ढ़ा दा पाणी धरतिआ उपर औणा लगा।
समुदरे दे सारे झरने उपर उठना लगे कने अमरे दे भ़ी सारे झरोखे खुली गै।
चालिआं दिनां तिकर दिन-रात धरतिआ पर बरखा हुंदी रह़ई।
धरतिआं उपर पाणी ई पाणी होई गेआ कने ज्‍ह़ाज पाणिएं च उपर तैरना लगी पेआ। इतना पाणी हुणे दिआ बजह़ा ते प्‍ह़ाड भ़ी सारे डुबी गै। कने धरतिआ उपर जितने भ़ी जीब-जंतु कने अमरे दे पंछी कने माह़णु थे सबकुछ खत्‍म होई गेआ। सिर्फ नूह कने जितने तिस सौगी ज्‍ह़ाजे च थे सैह ई जिंदे रैह। धरतिआ उपर 150 दिनां तिकर पाणी ई पाणी रेह़आ।  <div eID="gen38" type="paragraph"/> <chapter eID="Gen.7"/> <div eID="gen37" type="section"/>
<chapter osisID="Gen.8" sID="Gen.8"/>
<div type="x-milestone" subType="x-preverse" sID="pv7"/><div sID="gen39" type="section"/> <title>परलै दा खत्‍म होणा</title> <div sID="gen40" type="paragraph"/> <div type="x-milestone" subType="x-preverse" eID="pv7"/> फिरी परमेसरैं जितने भ़ी ज्‍ह़ाजे च नूह कन्‍ने थे तिह़ना दी सुह़द लई। परमेसरैं धरतिआ पर हवा चलाई कने पाणी घटणा लगी पेआ। समुदरे ते सारे झरोखे बंद होई गै कने बरखा भ़ी रूकी गई।
इक सौ पंजाह़ां दिनां बाह़द धरतिआ उपरा ते पाणी लगातार घटणा लगी पेआ कने ज्‍ह़ाज अरारात नां दे प्‍ह़ाड़ा उपर टिकी गेआ। लगभग दूह़ई महीणेआं बाह़द प्‍ह़ाडे दिआं चूंडि़आं सुज्जिआं।
फिरी चालिआं दिनां बाह़द नूहें अपणे ज्‍ह़ाजे दी दुआरी खोली कने इक काआ जो उड़ाई दित्ता। जाह़लु तिकर पाणी सुखी नी गेआ सैह हट्टी नै नी आएआ।
फिरी तिन्‍नी इक्‍की कबूतरिआ जो भ़ी उड़ाएआ तांजे एह पता लगी जाए भ़ई पाणी धरतिआ ते घटेआ कि नी घटेआ।
तिसा कबूतरिआ जो धरतिआ उपर कुत्‍थी भ़ी पैरां पढ़ाणे दी जग़हा नी मिली ता सैह ज्‍ह़ाजे बह़ला हट्टी आई, कजोकि सारिआ धरतिआ उपर पाणी ई पाणी था। ता तिसा जो हत्‍थे नै पकड़ी करी ज्‍ह़ाजे अंदर करी लेआ।
फिरी नूहें सत्त दिन इंतजार करी नैं भिरी तिसा ई कबू‍तरिआ जो ज्‍ह़ाजे ते उड़ाएआ। सैह संझ हुंदे सार ज्‍ह़ाजे बह़ला हट्टी आई ता क्‍या दिक्‍खेआ भ़ई तिसा दिआं चोंचा च इक जलपाईआ दा पता है। इसते नूहें एह़ पता लगाई लेआ भ़ई पाणी धरतिआ ते घटी गेआ है।
तिन्‍नी सत्त दिन होर इंतजार करी नैं तिसा ई कबू‍तरिआ जो भिरी उड़ाई दित्ता। ता सैह फिरी कदी भी हटी नै नी आई। <div eID="gen40" type="paragraph"/> <div eID="gen39" type="section"/> <div sID="gen41" type="section"/> <title>नूह दा कने तिसदे टब्‍बरे दा ज्‍ह़ाजे ते बाहर औणा</title> <div sID="gen42" type="paragraph"/>
फिरी नूहें ज्‍ह़ाजे दा दरुआजा खोलेआ ता तिन्‍नी धरत सुखी दिक्‍खी है। एह इक्‍की साले दा पैहले म्‍ह़ीने दा पैह़ला दिन था। दूज्‍जे म्‍ह़ीने दे सताईसबे दिनैं धरत पूरी सुखी गई।
ता परमेसरैं नूह कन्‍ने ग्‍लाया, ‘तू अपणे पुतरां नूह़आं कने घरेबालि़आ समेत ज्‍ह़ाजे ते बाहर निकली आ।
कने जितने भ़ी जीव-जंतु ज्‍ह़ाजे अंदर हन तिह़ना सारेआं जो बाहर कह़डी लै। तांजे सैह धरतिआ पर फैली जाह़ण कने कने सैह खूहब़ फल़ण-फूल़ण।
ता नूह कने तिसदा सारा टब्‍बर ज्‍ह़ाजे ते बाहर निकली आएआ।
कने सारे जीव-जंतु क्‍या धरतिआ पर चलणे बाल़े क्‍या पंछी सह़ब ई ज्‍ह़ाजे ते बाहर निकली आए। <div eID="gen42" type="paragraph"/> <div eID="gen41" type="section"/> <div sID="gen43" type="section"/> <title>वेदिआ उपर बलि चढ़ाणा</title> <div sID="gen44" type="paragraph"/>
ता नूहें परमेसरे ताईं इक वेदी बणाई कने सह़ब सुह़द जानवरां कने सह़ब पंछिआं ते कुछ लई नैं वेदिआ पर बलि चढ़ाई।
इह़ना बलि़आ दी सुगंध पाई नै परमेसर खुस होए। ता परमेसरैं मनैं-मनैं ई सोच्‍चेआ भ़ई माह़णुआ करी नैं मैं कदी भ़ी धरतिआ जो सराफ नी देणा है। हालांकि माह़णुआं दे मने च जेह़ड़ा कुछ भी पैदा हुंदा सैह बुरा ई हुंदा है, फिरी भी मैं हुण जिह़आं सारेआं जीबा जो मारेआ तिह़आं इह़नां जो फिरी कदी भ़ी नी मारगा।
अज्‍जे ते जाह़लु तिकर एह़ धरत रैह़गी ताह़लु तिकर फसला बाह़णे दा कटणे दा वक्‍त, धुप-छां, सरदी-गरमी कने दिन-रात चलदे ई रैहगे।  <div eID="gen44" type="paragraph"/> <chapter eID="Gen.8"/> <div eID="gen43" type="section"/>
<chapter osisID="Gen.9" sID="Gen.9"/>
<div type="x-milestone" subType="x-preverse" sID="pv8"/><div sID="gen45" type="section"/> <title>नूह जो परमेसरे दा असीरबाद</title> <div sID="gen46" type="paragraph"/> <div type="x-milestone" subType="x-preverse" eID="pv8"/> फिरी परमेसरैं नूह कने तिसदेआं पुतरां जो असीस देई नैं ग्‍लाया, ‘फुल़ा-फल़ा, बढ़ा कने सारिआ धरतिआ च फैली जा।
तुसां दा डर भै, सारेआं जानवरा कने अमरे देआं पंच्छिआं कने धरतिआ पर रेंगणे बाल़ेआं जंतुआ कने समुदरे दिआं सारिआं मच्‍छल‍िआं उपर बणी रैह़गा। एह़ सारे ई तुसां दे बसे च करी दित्ते हन।
जिह़आं पैह़लैं तुसां जो मैं खाणे ताईं फल़ां दे रुख, सब्‍जी कने बीआं दा नाज़ दित्तेआ था, तिह़आं ई एह़ जानवर भ़ी तुसां दे खाणे ताईं होणे हन।
अपर इह़ना दे मासे जो खूने कन्‍ने मत खांदे। 5-6 जे कोई माह़णु दूज्‍जे माह़णुआं जो माह़रगा ता मैं तिसदे खूने दा बदला लैणा है। जे कोई जानवर भ़ी माह़णुआं जो माह़रगा ता तिसदा भ़ी बदला लैणा है। जे कोई माह़णु दा खून ब्‍ह़ागा ता तिसदा खून भ़ी माह़णुए दुआरा ई ब्‍ह़ाएआ जांगा। कजोकि मैं परमेसरैं माह़णुआ जो अपणे ई रूप-घाटे मताबक बणाएआ है।
तुसां फल़ा-फुल़ा कने धरतिआ उपर बद्दी जा। तुसां मत्ते सारे बच्‍चे पैदा करां कने धरतिआ च फैली जा।‘ <div eID="gen46" type="paragraph"/> <div eID="gen45" type="section"/> <div sID="gen47" type="section"/> <title>परमेसरे दा नूह नै बादा करना</title> <div sID="gen48" type="paragraph"/>
फिरी परमेसरैं नूहे कने तिसदेआं पुतरां जो ग्‍लाया, ‘मैं तुसां, कने तुसां ते बाह़द जे तुसां बंस होणा है, तिह़ना कन्‍ने भी एह़ बादा करदा है।
कने जितने भ़ी जीव-जंतु तिजो सौगी ज्‍ह़ाजे ते निकले हन, चाहे पालतु जानवर, चाहे जंगली जानवर, पंच्‍छी सारेआं कन्‍ने मैं एह़ बादा करदा है।
मैं तुसां कन्‍ने अपणे इस बादे जो पूरा कह़रदा भ़ई भिरी कोई भ़ी प्राणी पाणिए दिआ बाह़ढ़ा कन्‍ने नी नास हुंगे। कने धरतिआ दा नास करने ताईं बाह़ढ़ नी औंगी।‘
परमेसरैं भिरी ग्‍लाया, ‘जेह़ड़ा बादा मैं तुसां कन्‍ने, कने जितने भ़ी प्राणी तुसां सौगी हन, जुगां-जुगां दिआं पीढि़आं तिकर बंधदा है। कने इसदा बादे दा एह़ नसान है :
मैं बदल़ा च अपणा धनुस रक्‍खेआ है, एह मेरे कने धरतिआ दे बिच्‍च बादे दा नसान होणा है।
कने जाह़लु मैं धरतिआ उपर बदल़ करां तां एह धनुस तुसां जो दिक्‍खणा है।
ता मेरा एह बादा जेह़ड़ा तुसां कने जितणे भ़ी धरतिआ उपर जिस्‍मधारी प्राणी हन कितेआ है, तिस धनुसे जो दिक्‍खी करी नैं मैं इस बादे जो आद कह़रगा।‘
परमेसरैं नूहें नैं भिरी ग्‍लाया, ‘जेह़ड़ा बादा मैं धरतिआ दे सारेआं प्राणिआं कन्‍ने कित्ता है , तिसदा एह़ ई नसान है।  <div eID="gen48" type="paragraph"/> <chapter eID="Gen.9"/> <div eID="gen47" type="section"/>
<chapter osisID="Gen.11" sID="Gen.11"/>
<div type="x-milestone" subType="x-preverse" sID="pv9"/><div sID="gen49" type="section"/> <title>बोलिआ च गढ़बड़ी</title> <div sID="gen50" type="paragraph"/> <div type="x-milestone" subType="x-preverse" eID="pv9"/> इसते बाह़द सारिआ धरतिआ उपर इक ई भाषा कने इक ई बोली थी।
तिसा बेल्‍ला सारे लोक पूर्व पास्‍से चले ता तिह़ना जो शिनार देस्‍से दा मदान मिला, तिस दिक्‍खी नैं सैह तिह़त्‍थु ई रैहणा लगी पै।
तिह़त्‍थु सैह लोक अप्‍पू च ग्‍लाणा लग्‍गे, ‘औआ असां ईटां बणादे कने तिह़ना जो अग्‍गी च पक्‍के करदे।‘ ता तिह़ना अपणे रैह़णे ताईं घर बणाए। तिस च पत्‍थरां दिआं जगह ईंटां कने चूने दिआ जगह़ा चिक्‍का दे गारे दा इस्‍तेमाल कित्ता।
फिरी तिह़ना अप्‍पू च ग्‍लाया, औआ असां इक नगर बणादे कने इक टील़ा बणादे जेह़ड़ा अमरे जो छूंदा होए। तांजे असां दा नां भ़ी बढ़ा होए कने असां जो सारिआ धरतिआ उपर भ़ी बिखरणा नी पौए।
जाह़लु सैह लोक नगर कने टीला बणाणा लग्‍गे ता परमेसर धरतिआ पर उतरी आए।
ता परमेसरैं ग्‍लाया, ‘मैं एह क्‍या दिखा दा भ़ई सारे ई माह़णु इस कम्‍मे करने ताईं इक मन, इक चित हन। कने इह़ना दी भाषा भ़ी इक ई है। एह़ जे किच्‍छ करी सकदे इसदी ता हाल्‍ली शुरुआत ई है, कने झटपट ई एह सब कुछ करने जोगी होई जाणे, जेह़ड़ा एह़ चाहंगे।
इस ताईं परमेसरैं सोच्‍चेआ, मैं, नीचे उतरी नै इह़ना दिआं भाषा च ई गड़बड़ी पैदा करी दिंदा, जिसते एह इक्‍की-दूज्‍जे दी बोली नी सह़मझी पाह़ण।
इह़आ ई परमेसरैं तिह़ना सारेआं लोका दिआ बोलिआ च गड़बड़ी पाई नैं तिह़ना जो सारिआ धरतिआ उपर तितर-बितर करी दिता। ता तिह़ना लोकां तिस नगरे जो बणाणा छड़ी दिता।
इस करीनैं ई तिस नगरे दा नां ‘बाबेल’ पई गेआ, कजोकि सारिआ धरतिआ दिआ भाषा च जे गड़बड़ी है, सैह परमेसरैं तिह़त्‍थु ते ई पाई कने तिह़त्‍थु ते ई परमेसरैं माह़णुआं जो सारिआ धरतिआ उपर तितर-बितर करी दित्ता।  <div eID="gen50" type="paragraph"/> <chapter eID="Gen.11"/> <div eID="gen49" type="section"/>
<chapter osisID="Gen.12" sID="Gen.12"/>
<div type="x-milestone" subType="x-preverse" sID="pv10"/><div sID="gen51" type="section"/> <title>अब्राम्‍मे दी क्‍ह़ाणी</title> <div sID="gen52" type="paragraph"/> <div type="x-milestone" subType="x-preverse" eID="pv10"/> इसते मत्तेआं सालां बाह़द इक माह़णु था, तिसदा दा नां अब्राम था। तिस अब्राम्‍मे नैं परमेसरैं ग्‍लाया, ‘अब्राम्‍म तू अपणे देस्‍से, अपणे जमने दिआ जगह़ा कने अपणे पिता दे घरे जो छड़ी नैं तिस देस्‍से जो चला जा, जेह़ड़ा मैं तिजो दह़सगा।
मैं तिजो असीरबाद दिंदा। तिजो ते इक म्‍ह़ान राष्‍ट्र बणणा है। कने तेरा नां सारेआं च बड़ा कह़रगा। सारे तिजो अपणा मूल पिता मह़णगे।
जेह़ड़ा तिजो असीस दिंगा, तिसजो मैं भ़ी असीस देणी है। कने जेह़ड़ा तिजो कोसगा, तिसजो मैं सराफ देणा है। धरतिआ दे सारे कुल तिजो करी नैं असीस पांह़गे।
ता परमेसरे दे इस बचने मताबक ई अब्राम्‍मे अम्‍ल किता। जाह़लु सैह हारान देस्‍से ते निकलेआ दा सैह पचहत्तरां सालां दा था।
जाह़लु अब्राम तिह़त्‍थु ते निकलेआ ता सैह किह़ला नी था अपर तिस सौगी तिस दी घरेबाल़ी सारै कने भतीजा लूत कने होर जेह़ड़ी भ़ी धन-दौलत तिह़ना दी थी, तिसा जो लई नैं सैह कनान देस्‍से जो गेआ।
अब्राम्‍म कनान देस्‍से चलदा होएआ सकेम नगरे दे मोरे नां दे इक बड़े रुखा बह़ला पूज्‍जेआ। तिसा बेल्‍लां तिह़त्‍थु कनानी लोक ई रैह़दे थे।
तिह़त्‍थु परमेसरैं अब्राम्‍मे जो दरसण दिते कने ग्‍लाया, ‘एह़ देस मैं तेरे बंसे जो दिंगा। परमेसरे दे इस दरसणे जो आद करने ताईं अब्राम्‍मे तिह़त्‍थु इक बेदी बणाई।
फिरी सैह तिह़त्‍थु ते चली नैं तिस प्‍ह़ाडे बह़ला पूज्‍जेआ, जेह़ड़ा बेतेल दे सीरदे पास्‍से है। कने अपणा तंबू तिह़त्‍थु लगाएआ जिह़त्‍थु बेतेल घरौंदे पास्‍से कने ऐ सीरदे पास्‍से पौंदा है। तिह़त्‍थु भ़ी अब्राम्‍मे परमेसरे ताईं बेदी बणाई कने परमेसरे नैं पराथना कित्ती।
अब्राम बाह़दे च तिह़त्‍थु ते दक्‍िखण देस्‍से च नागेब पास्‍से चला गेआ। <div eID="gen52" type="paragraph"/> <div eID="gen51" type="section"/> <div sID="gen53" type="section"/> <title>अब्राम मिस्र देस्‍से च</title> <div sID="gen54" type="paragraph"/>
जिह़त्‍थु अब्राम रैहंदा था, तिस देस्‍से च काल पई गेआ। ता अब्राम अपणे सारे टब्‍बरा समेत मिस्र देस्‍से च इक परदेसिआं साह़ई रैहणे ताई चली पेआ।
जाह़लु सैह मिस्र देस्‍से बह़ला पूज्‍जदा आएआ ता तिन्‍नी अपणिआ घरेबालि़आ सारै जो ग्‍लाया, ‘सारै सुण! मिंजो पता है भ़ई इक छैल़ जणास है।
इस करी नैं जाह़लु तिजो मिस्रिआं दिक्‍खणा ता तिह़ना ग्‍लाणा एह़ इसदी घरेबाल़ी है, ता तिह़ना मिंजों मारी देणा, कने तिजो जिंदे रखी लैणा।‘
इस ताईं तू इह़आ ग्‍लाया भ़ई मैं इसदी बैह़ण है। तिसते मेरा भ़ी भल़ा होणा कने मेरे प्राण भ़ी बची जाणे।
फिरी जाह़लु अब्राम मिस्र देस्‍से च आएआ ता मिस्रिआं सचमुच ई दिक्‍खेआ भ़ई सारै ता बड़ी छैल है।
ता मिस्र दे राजे फिरोने दे साह़मणे तिस देआं अधिकारिआं तिसा दे छैल हुणे दी बड़ी तरीफ कित्ती। इस करी नैं सारैं फिरोने दे मैहले च रखी लई।
फिरौनै तिसा करी नैं अब्रामे दी भ़ी भल़ाई किती। तिस जो मत्तिआं भेड़-बकरिआं, गाईं कने बालद, गदहे-गदहिआं, ऊंट कने दास-दासिआं दितिआं।
परमेसरैं अब्रामे दिआ घरेबालि़आ दिआ बजह़ा ते फिरौने कने तिसदे टब्‍बरैं मतिआं दिक्‍कतां झेलिआं।
ता फिरौनैं अब्रामे जो सद्देआ कने ग्‍लाया, ‘अब्राम! तैं मेरे कन्‍ने एह़ क्‍या किता ? तैं मिंजों कज़ो नी दस्‍सेआ भ़ई सारै तेरी घरेबाल़ी है ? तैं इह़आ कज़ो ग्‍लाया भ़ई एह़ मेरी बैह़ण है ? मैं ता इसा जो सिर्फ अपणी घरेबाल़ी बणाणे ताईं मैहला च रक्‍खेआ था। अपर तू, हुण ई अपणिआ घरेबालि़आ जो लई नैं एह़त्‍थु ते चला जा।‘
फिरी फिरौनैं अपणेआं अधिकारिआं जो हुक्‍म दित्ता भई अब्रामे जो मिस्र देस्‍से ते बाह़र घल्‍ल़ी दिता जाए। इह़आं ई अब्राम कने तिस दिएं घरेबालि़एं सैह़ जगह़ा छड़ी कने जेह़ड़ा कुछ धन-संपति तिह़ना दी थी सैह सह़ब लई नैं कनान देस्‍से जो हट्टी चले।  <div eID="gen54" type="paragraph"/> <chapter eID="Gen.12"/> <div eID="gen53" type="section"/>
<chapter osisID="Gen.13" sID="Gen.13"/>
<div type="x-milestone" subType="x-preverse" sID="pv11"/><div sID="gen55" type="section"/> <title>अब्रामे कने लूते दा लग होणा</title> <div sID="gen56" type="paragraph"/> <div type="x-milestone" subType="x-preverse" eID="pv11"/> कनान देस्‍से जो जांदे-जांदे अब्राम दक्खिण देस्‍से च पूज्‍जेआ। तिस बह़ला भेड़-बकरिआं, गाईं-बाल़दा कने सौना-चांदी हुणे दिआ बजह़ा ते सैह मीर माह़णु बणी गेआ था। सैह दक्खिण देस्‍से च चल़दा-चल़दा तिह़त्‍थु पूज्‍जी गेआ, जिह़त्‍थु तिन्‍नी ऐ कने बेतेल नां दिआं जगह़ा च पैह़ले तंबू लगाएआ था कने परमेसरे ताई इक बेदी बणाई थी। तिह़त्‍थु अब्रामे परेमेसरे नै भिरी पराथना किती।
अब्रामे दा बतीजा लूत भ़ी अपणिआं भेड़-ब‍करिआ गाईं-बाल़दा कने सौना-चांदी हुणे दिआ बजह़ा ते मीर होई गेआ था। सैह दोएओ मीर माह़णु बणी गै थे, इस ताईं तिह़ना दूह़ई जो सौगी रैह़णा मुसकल होआ दा था।
इस दिन कया होएआ भ़ई अब्रामे कने लूते देआं ढंगरेआं चराने बाल़े गुआलुआं दा अप्‍पू च झगड़ा होई गेआ। तिसा बेल्‍ल़ा तिस देस्‍से च कनानी कने परिज्‍जी लोग रैहंदे थे।
ता अब्राम लूते नैं ग्‍लाणा लग्‍गा, ‘लूत सुण ! असां लोक अप्‍पू च भाई-बंधु हन। मिंजों कने तिजो च कने असां देआं गुआलुआं दा अप्‍पू च झगड़ा होणा ठीक गल्‍ल नी है।
‍ दिक्‍ख, सारा देस तिजो साह़मणै है। इसते बह़दिआ होणा भ़ई असां अप्‍पू च लग होई जाह़ण। जे तू सज्‍जे पास्‍से जाह़गा ता मैं खबैं पास्‍से चल़े जाणा। कने जे तू ख्‍ाबैं पास्‍से जाणा ता मैं सज्‍जे पास्‍से चल़े जाह़णा।
ता लूतैं यरदन नदिआ पास्‍से बालि़आ जम्‍मीणा जो दिक्‍खेआ, सैह सारी ई पाणी लग जमीण थी। तिस बेल्‍ल़ा परमेसरैं सदोम कने अमोरा नगरे दा नास नी कित्तेआ था। एह़ जम्‍मीन अदन दे बाग्‍गे कने मिस्र देस्‍से दिआ जम्‍मीना साह़ई बह़दिआ फसल़ पैदा करने बाल़ी थी।
लूतैं सीरदे पास्‍से यरदन नदिआ दे नेड्डे बालि़आ जम्‍मीना जो चुणी लेआ कने सैह दोएओ चाचा-बतीज़ा अप्‍पू च लग-लग होई गै।
अब्रामे कनान देस्‍से च ई रेह़आ कने लूते सदोम देआं नगरां नेड्डे अपणा तंबू लगाएआ।
सदोम नगरे दे लोक परमेसरे दिआ नज़रा च बड़े दुस्‍ट कने पाप्‍पी थे।
जाह़लु लूत अब्रामे ते लग होई गेआ ता, परमेसरैं अब्रामे नैं ग्‍लाया, अब्राम! जिसा जगह़ा पर तू खड़ोतेआ है, तिह़त्‍थु ते चौंईं दिस्‍सां च अपणी नज़रा दड़ाई नैं दिक्‍ख। जितनी भ़ी जम्‍मीन तिजो सुह़झा दी है, एह़ सारी ई तिजो कने जुगां-जुगां तिकर तेरे बंसे जो देणी है।
मैं तेरे बंसे जो धरतिआ दिआ धूह़ल़ा दे किनकेआं साह़ई जिसदी गिणती कोई नी करी सकदा है, तितणा बदाई दिंगा।
इस ताईं इसा धरतिआ पर चल-फिर, कजोकि एह़ सारी ई मैं तिजो देणी है।
ता अब्रामे अपणा तंबू तिह़त्‍थु ते चुक्‍केआ कने हेबरोण नगरे च ममरे देआं बड्डेआं रुखा बह़ला रैह़णा लग्‍गा। अब्रामे तिह़त्‍थु भ़ी परमेसरे ताईं इक बेदी बणाई कने पराथना किती।  <div eID="gen56" type="paragraph"/> <chapter eID="Gen.13"/> <div eID="gen55" type="section"/>
<chapter osisID="Gen.15" sID="Gen.15"/>
<div type="x-milestone" subType="x-preverse" sID="pv12"/><div sID="gen57" type="section"/> <title>परमेसर दा अब्रामे नैं बादा करना</title> <div sID="gen58" type="paragraph"/> <div type="x-milestone" subType="x-preverse" eID="pv12"/> एह गल्‍ल़ा बीतणे बाह़द परमेसरे दा हुक्‍म अब्राम्‍मे जो इक्‍की दरसणे च मिल्‍लेआ। परमेसरैं ग्‍लाया, ‘अब्राम! तू डरैं मत, मैं तेरी ढाल़ बणी नैं हफाजत कह़रगा कने तिजो इक नौखा इनाम दिंगा।‘
ता अब्राम्‍मे जबाब दित्ता, ‘प्रभु जी, तुसां मिंजों क्‍या इनाम देणा, मिंजो बाह़द मेरा कोई बारस नी है। कने मेरे बाह़द जे बारस बणना सैह एलीएजेर है जेह़ड़ा दमिश्‍के ते आएआ है।
प्रभु जी, दिक्‍खा, तुसां मिंजों इक भ़ी पुतर नी दित्तेआ है, कने मेरे घरैं पैदा होएआ इक दास मेरा बसंज बणना है।‘
ता परमेसरे दी एह़ बाणी तिस बह़ला पूज्‍जी, ‘’एह़ तेरा बारस नी होणा है। तेरा अपणा ई पुतर, तेरा बारस होणा है।
ता परमेसर अबाम्‍मे जो बाह़र लई गै कने ग्‍लाया, ‘’अंबरे पास्‍से नज़र देई नैं तारेंआं जो गिन, क्‍या तू इह़ना जो गिणी सकदा है ? इह़आं ई तेरा बंस भ़ी इह़ना साह़ई अनगिनत होणा है।’’
अब्रामे परमेसरे पर बसुआस कित्ता। परमेसरैं तिस दा इसा गल्‍ला पर बसुआस करी लैंणे पर तिसजो इक भल़ा धर्मी माह़णु मन्‍नेआ।
परमेसरैं अब्राम्‍मे जो एह़ भ़ी ग्‍लाया, ‘’मैं तेरा सैह़ ई परमेसर है जेह़ड़ा तिज्‍जो कसदिओं दे ऊर नगरे ते बाह़र लई आएआ भ़ई तिज्‍जो इसा जग्‍गा दा अधिकार दे।‘’
अपर अब्राम्‍मैं ग्‍लाया, ‘प्रभु जी, मैं एह़ किह़आं बसुआस करी लेआं भ़ई तुसां एह़ जग्‍गा मिंजो देणी है ?‘
ता परमेसरैं तिस नैं ग्‍लाया, ‘असां इक बादा करदे हन, तू मिंजों ताईं तिन्‍ना-तिन्‍ना साल़ा दी इक बछड़ी, इक बकरी, इक बेह़ड लै। कने इक चकोर कने कबूतरे दा बच्‍चा भ़ी लै।‘
अब्राम इह़ना सारेआं जो परमेसरे बह़ला लई नै आएआ। कने तिह़ना दे बिच्‍चा ते सारेआं दे दो-दो टुकड्डे करी नैं आमणै-साह़मणैं रखी दित्ते। अपर पंच्छिआं दे तिन्‍नी टुकड्डे नी कित्ते।
फिरी गिद्ध कने काह़ तिह़ना लौंथा जो खाणे ताईं आए ता अब्राम्‍मैं तिह़ना पंच्छिआं जो नस्‍साई दित्ता।
जाह़लु सह़ंज होई ता अब्राम्‍मे जो बड़ी भारी निंदर आई कने सैह सोई गेआ, ता क्‍या दिक्‍खदे भ़ई चौंह़ई पास्‍सेआं ते तिसजो इक्‍क बड़ी भारी नेह़रिए घेरी लेआ।
ता परमेसरैं अब्राम्‍मे नैं ग्‍लाया, ‘’तू एह़ पक्‍का जाणी जा भ़ई तेरे बंसे दे लोक पराए देस्‍से च परदेस्‍सी होई नैं रैह़गे कने तिस देस्‍से देआं लोकां दे दास बणी जाह़गे। तिह़ना चौह़ई सौ सालां तिकर तेरेआं लोकां जो कस्‍ट देणा है।
फिरी जिस देस्‍से दे तेरे लोक दास हुंगे, तिह़ना जो मैं दंड देणा है। ता तेरेआं लोकां सैह देस छड़ी देह़णा कने अप्‍पू सौगी मत्ता भारी धन लई औणा है।
तू मत्तेआं साल़ा तिकर जिंदे रैहणा है, कने शांतिआं नैं मरना है फिरी तिजो अपणेआं ई पुरखा बह़ला दफनाई देणा है।
अपर चौईं सौं पीढि़आं बाह़द तेरे लोक भिरी इस देस्‍से च औणे हन। तिसा बेल्‍ल़ा तेरेआं लोकां एमोरिआं जो हराना है। एह़ गल्‍ल़ बाह़द च होणी है, कजोकि एमोरी लोक हाल्‍ल़ी बुरे कम्‍म नी करा दे हन अपर तिह़ना करने हन ता मैं तिह़ना जो एह़त्‍थु ते खह़देड़ी देणा है।
फिरी जाह़लु ध्‍याड़ा घरोई गेआ कने खरा न्‍हेरा होई गेआ ता अब्राम्‍मे इक धूएं बाल़ा अग्‍गी दा खंबा तिह़ना कट्टेआ जानवरा दे बिच्‍चे च होई नैं निकलदा दिक्‍खेआ। ( इह़ना चिन्‍हा जो परमेसर दसदे थे तांजे लोक जाणी जाह़ण भ़ई परमेसर तिह़ना सौगी हन । कने कट्टेआ होएआं जानवरा बिच जाणे दा मतलब भ़ई परमेसरैं अब्राम्‍मे कने अपणे बिच कित्त्‍ो बादे पर मोह़र लाई दित्ती। पैह़लैं बादा करदे थे ता सैह कट्टेआं होएआं जानवरां दे बिच होई नैं जांदे थे कने इह़आं ग्‍लांदे थे जे मैं बादा पूरा नी किता ता मेरे नैं भ़ी इह़आ ई होए)
तिस दिनैं परेमेसरैं अब्राम्‍मे नैं बादा कित्ता भ़ई मिस्रे दिआ बडि़बा नदिआ ते लई नैं परात नाएं दिआ बडि़आ नदिआ तिकर जितना भी देस है । अनकि केनिआ, कनिज्जिआ, कदमोनिआ, हित्तिआ, परिज्जिआ, पराइआं, एमोरिआ, कनानिआ, गिगार्शिआ कने यब‍ूसिआ दा देस मैं तेरे बंसे जो देई दित्ता है।  <div eID="gen58" type="paragraph"/> <chapter eID="Gen.15"/> <div eID="gen57" type="section"/>
<chapter osisID="Gen.16" sID="Gen.16"/>
<div type="x-milestone" subType="x-preverse" sID="pv13"/><div sID="gen59" type="section"/> <title>इसमाएले दा जनम</title> <div sID="gen60" type="paragraph"/> <div type="x-milestone" subType="x-preverse" eID="pv13"/> अब्राम्‍म कने इस दी घरेबाल़ी सारैं इह़ना दूह़ई बहल़ा कोई औलाद नी थी। सारै बह़ला इक मिस्री दासी थी, तिसा दा ना हाजिरा था।
इक दिन सारैं अपणे घरेबाल़े अब्राम्‍मे नैं ग्‍लाया, ‘दिक्‍खा जी, परमेसरैं तां मेरी कोख बंद करी दित्तिओ है । इस ताईं मैं तुसां नैं बिणती करदी भ़ई अपणे बंसे जो गाहं बद्दाणे ताईं तुसां मेरिआ दासिआ ते बच्‍चा पैदा करी लेआ। तिस बच्‍चे जो मैं अपणा ई सह़मझगी। अब्राम्‍मै अपणिआ घरेबालि़आ दी एह़ गल्‍ल मणी लई। (तिह़त्‍थु दिआ रि‍तिआमुजब माह़णु अपणिआ दासिआ जो अपणाई सकदा था कने तिसा दिआ औलादा जो अपणा टब्‍बर बणाई सकदा था।)
कनाने च दस साल़ रैह़णे दे बाह़द अब्राम्‍मे नैं एह गल्‍ल होई भ़ई तिस दिएं घरेबालि़एं सारैं अपणिआ दासिआ हाजिरा जो तिस दी घरेबाल़ी होणे ताईं देई दित्ता।
फिरी सैह मिस्री दासी हाजिरा, अब्राम्‍मे दुआरा गर्भबती होई। जाह़लु तिसा जो पता लगा भ़ई तिसा दे पैर भारी हन ता सैह बड़ा घमंड करना लगी कने अपणिआ ई मालकिना जो अप्‍पू ते छोटा सह़मझना लगी पई।
इसा गल्‍ला पर सारैं अब्राम्‍मे नैं सकैत कित्ती भ़ई मेरी ई दासी अज्‍ज मिंजों नैं नफरत करे दी है, कने इस ताईं मैं तुसां जो ई दोषी मनदी है, मैं तिसा जो तुसां दी घरेबाल़ी होणे ताईं दित्ता कने सैह जाह़लु गर्भबती होई ता मिंजो अप्‍पू ते छोटा सह़मझणा लगी पई। इस ताईं मैं चांहदीं भ़ई परमेसर मिंजो नैं न्‍याय कह़रन।
ता अब्राम्‍मै सारै जो ग्‍लाया, ‘दिख, तेरी दासी तेरे ई बसे च है, कने जे किच्‍छ तिज्‍जो ठीक लगदा है, सैह तू इसा नैं करी लै।‘ फिरी सारै राहिला जो बड़ा दु:ख देणा लगी ता सैह तिसा बह़ला ते नस्‍सी गई।
परमेसरे दे दूतैं राहिला जो रेतीलिआ जम्‍मीना च इक पाणिए दे सोत बह़ला पाएआ। एह़ सोता सूर जाणे बाल़े रस्‍ते दे बक्‍खैं था।
ता दूतैं ग्‍लाया, ‘ऐ सारै दिए दासिए हाजिरा, तू कुथु ते औआ दी कने कुथु जो चल्लिओ है ?’’ तिन्‍नैं जबाब दित्ता, ‘मैं अपणिआ मालकिना सारैं बह़ला ते नस्‍सी आईओ है।‘
ता परमेसरे दे दूतैं तिसा जो ग्‍लाया, अपणिआं मालकिना बह़ला हट्टी जा कने तिसा दे बस्‍से च ई रैह।‘
परमेसरे दे दूतैं तिसा नैं ग्‍लाया, ‘मैं तेरे बंसे जो बड़ा बदाह़गा, इतना भ़ई तिसदी गिणती कोई नी करी सह़कगा।‘
परमेसरे दे दूतैं एह़ भ़ी ग्‍लाया, ‘दिख, तू गर्भबती है, कने तू पुतर जमणा है, तिस दा ना तू इश्‍माइल रक्‍खेआं, कजोकि परमेसरैं तेरे दु:ख दर्दे जो सुणी लेआ है।
दिक्‍ख, तेरा पुतर जंगली गद्दे साह़ई अज़ाद कने बेलगाम होणा है। इसदा हत्‍थ सारेंआ दे बरखलाफ उट्ठणा कने सारेआं दा इस दे बरखलाफ । सैह अपणेआं भाईआं-बंधुआं च रैह़गा अपर तिह़ना दे बरखल़ाफ होणा है।
परमेसरैं हाजिरा नैं गल्‍लबात कित्ती। तिन्‍नैं परमेसरे ना नां अत्ताएलरोई रक्‍खेआ। जिसदा मतलब एह़ भ़ई परमेसर सैह परमेसर हन जेह़ड़े मिंजों दिक्‍खदे कने मेरी चिंता करदे हन।
इस ताईं तिस खुऐ दा नां लहैरोई पेआ, जेह़ड़ा कादेश कने बेरेद दे बिच है।
हाजिरैं अब्राम्‍मे दे पुतरे जो जनम दित्ता। अब्राम्‍मैं अपणे पुतरे दा नां इश्‍माइल रक्‍खेआ।
जाह़लु हाजिरैं अब्राम्‍मे दे पुतरे जो जनम दित्ता ताह़लु सैह अब्राम छयासिआं साल़ा दा था।  <div eID="gen60" type="paragraph"/> <chapter eID="Gen.16"/> <div eID="gen59" type="section"/>
<chapter osisID="Gen.17" sID="Gen.17"/>
<div type="x-milestone" subType="x-preverse" sID="pv14"/><div sID="gen61" type="section"/> <title>बायदे दा सबूत</title> <div sID="gen62" type="paragraph"/> <div type="x-milestone" subType="x-preverse" eID="pv14"/> अब्राम जाह़लु न्‍यानबे साल़ा दा होई गेआ ता परमेसरैं तिस जो दरसन दित्ता कने ग्‍लाया, ‘मैं सर्बशक्तिमान परमेसर है, मेरेआं हुक्‍मां जो मन्‍न कने सह़ई रस्‍तैं चली रैंह।
जे तू इह़आ कह़रगा ता मेरा तेरे नैं एह़ बायदा रेह़आ भ़ई मैं मेरे बंसे जो खूह़ब बदांगा।‘’
ता अब्राम परमेसरे गांह मूह़दैं मुह़ऐं पह़ई गेआ।
परमेसरैं भिरी तिस नैं ग्‍लाया, ‘दिख, मेरा एह़ बायदा तिज्‍जो नैं पक्‍का रैह़णा है। इस ताईं तू मत्तिआं जांती दा कुल पिता बह़णना है।
अज्‍जे ते तेरा नां अब्राम नी रैह़णा, बलकि अब्राहम होई जाणा है। कज़ोकि मैं तिज्‍जो मत्तिआं जा‍तीं दा कुल पिता ठह़राई दित्तेआ है।
मैं तिज्जो इतना फलबंत कह़रना भ़ई तेरे बंसे ते राजेआं पैदा होणा है।
मैं तिज्‍जो सौगी कने तेरे ते बाह़द पीढि़आ-पीढि़आ तिकर तेरे बंसजा कने अपणा एह बायदा करा दा भ़ई मैं तिह़ना दा भ़ी परमेसर रैह़णा है।
मैं तिज्‍जो कन्‍ने तेरे बाह़द तेरे बंसे जो भ़ी एह़ कनान देस जिस च तू हण परदेसिआं साह़ई रैह करदा है। इह़आ देह़णा है भ़ई जुगाह़-जुगाह़ तिकर एह़ जमीन तिह़ना दी रैहणी है कने मैं ई तिह़ना दा परमेसर रैह़णा है।‘’
फिरी परमेसरैं अब्राहम्‍मे जो ग्‍लाया, ‘तू भ़ी मिज्‍जों कन्‍ने कित्ते बायदे दा पाल़ण कह़रेआं। तू ई नी अपर तेरे बाह़द तेरे बंस भ़ी इस बायदे दा पाल़ण कह़रन।
बायदा एह़ है भ़ई तुसां च हरेक माह़णुए दा खतना होए।
मेरे कने तेरे बिच्‍च कित्ते करारे दी एह़ नसाणी हुणी है भ़ई तुसां च हर इक माह़णु कने बच्‍चा अपणिआ चमडि़आ दा चमड़ा नकाली दै । जिस ते हरेक माह़णु जाणी लै भ़ई जेह़ड़ा करार परमेसरैं मिंजो कन्‍ने कित्तेआ है, मैं तिस जो मनदा है।
अज्‍जे ते बाह़द सिरफ तेरे बंसे दे लोक ई नी अपर जेह़डे तेरे दासां च भ़ी कुसी दे घरैं मूह़डू पैदा होए ता तिसदे जमने ते अठां दिनां बाह़द तिस बच्‍चे दा खतना कित्तेआ जाए।
जेह़ड़ा जे तेरे घरे च बच्‍चा पैदा होए तिसदा खतना ता कह़रना ई अपर जेह़ड़ा जे तेरा मुल्‍लैं खरीदेआ नौकर होए तिस दा भ़ी खतना जरूर कह़रना। तुसां दे जिस्‍मे दा एह़ खतना सद्दा ताईं मेरे करारे दा नसाण रैह़णा है।‘’
कने जेह़ड़ा माह़णु बिना खतने ते रैहंगा, सैह तेरेआं लोकां ते लग्‍ग कित्तेआ जाए, कजोकि तिन्‍नी मेरे करारे जो तोड़ेआ है।
फिरी परमेसरैं अब्राहम्‍मे नैं ग्‍लाया, ‘’तेरिआ घरेबालि़आ दा नां सारै है, तिसा जो तू हण सारै मत ग्‍लांदा, अज्‍जे ते तिसा दा नां सारा हुंगा।
मैं तिसा जो असीस देणी है, सैह मत्तिआं जातिआं दी कुल माता हुंणी है। तिसा ते तेरा इक पुतर जमणा है। कने तिसा ते मत्तेआं राज्‍जेआं दे राजे पैदा होणे हन।‘’
अब्राहम्‍म एह़ सुणी नैं मूंह़दे मुह़ऐं पई गेआ कने हंसणा लग्‍गा कने मनैं ई मनैं सोचणा लग्‍गा, ‘’क्‍या सौ साल़ा दे माह़णुए ते भ़ी पुतर पैदा होणा है, कने सारा नब्‍बैं साल़ा दी होई गई तिसा ते पुतर जमणा है ?’’
अब्राहम्‍मैं परमेसरे नैं ग्‍लाया, ‘’इश्‍माइल पर तुसां दी दया दरिस्टि बणी रैह, एह़ ई बत्तेरा है।‘’
ता परमेसरैं ग्‍लाया, ‘’ सचमुच ई सारा ते तेरा इक पुतर जमणा है कने तू तिसदा नां इसहाक रक्‍खेआं। मैं तिस कन्‍ने एह़ देएआं करार कह़रना है जेह़ड़ा तिसदे बाह़द जुगां-जुगां तिकर तिस दे बंसे नैं रैहणा है।
कने इश्‍माइले दे बारे च भ़ी मैं तेरी पराथना सुणी है। मैं तिस जो भ़ी असीस देई नैं फलबंत कह़रना, कने तिसदे मत्ते बच्‍चे होणे हन। तिस बाह़रा राजेआं दे पिता बणना है। मैं तिसते इक बडी बड्डी जाती बणानी है।‘’
अपर मैं अपणा करार इसहाके कन्‍नै बणाई रखणा है। इसहाक ई सैह पुतर होणा है जिसजो सारा जमणा है। एह पुतर अगले साल़ इसी वक्‍तैं पैदा होणा है।
फिरी परमेसरैं अब्राहम्‍मे नैं गल्‍लां करना बंद करी दितिआं कने तिस बह़ला ते उपर चले गै।
इसते बाह़द अब्राहम्‍मैं अपणे पुतर इसमाइले जो कने जितने भ़ी तिस दे कटुम्‍बे च पैदा होए बच्‍चे, मर्द कने दास, कने जेह़ड़े भ़ी दास खरीदी नैं लै थे, सारेआं जो किट्ठा कित्ता कने तिह़ना दी खलड़ी कट्टी नैं खतना कित्ता।
जाह़लु अब्राहम्‍मे दा कने तिसदे पुतरे दा खतना होएआ ता सैह नडीनुऐं साल़ा दा था। कने तिस दा पुतर इसमाइल तेरह़ा साल़ा दा था। इह़ना दूह़ई दा खतना इक्‍की दिनैं होएआ था।
कने जितने भ़ी घरे च मर्द थे, जेह़ड़े जे मर्द परदेसी मूल्‍लैं लै थे, तिह़ना सारेआं दा खतना अब्राहम्‍मे सौगी ई होएआ।  <div eID="gen62" type="paragraph"/> <chapter eID="Gen.17"/> <div eID="gen61" type="section"/>
<chapter osisID="Gen.18" sID="Gen.18"/>
<div type="x-milestone" subType="x-preverse" sID="pv15"/><div sID="gen63" type="section"/> <title>तिन्‍न मैह़मान</title> <div sID="gen64" type="paragraph"/> <div type="x-milestone" subType="x-preverse" eID="pv15"/> बाह़द च अब्राहम्‍मे दे साह़मणैं परमेसरैं भिरी दरसन दित्ता। अब्राहम मम्रे देआं बांज नाएं देआं रुखा बह़ला रैह़दा था। इक दिन सैह भ़र तौंदिआं दे दिनां च अपणे तंबुआं दे दरुआजे बह़ला बैट्ठेआ था।
जाह़लु तिस दी नज़र साह़मणैं पई ता तिसजो त्रै माह़णु साह़मणैं खड़ोतओ सुज्‍जे। सैह झटपट तबुंआ दे दरुआजे बह़ला ते उट्ठी नैं तिह़ना पास्‍से गेआ कने घुटणे टेक्‍की नैं नमस्‍कार कित्ता कने ग्‍लाणा लगा,
‘’प्रभु जी, जे तुसां दी दया होई है ता मैं बिणती करा दा भ़ई मिंजो बह़ला ते चले मत जांदे।
मैं थोड़ा देआ पाणी लई औंदा, तुसां हत्‍थां पैरां धोई नैं इस रुखा दे हेट्ठा बह़ई नैं अराम कह़रनेओं।
कने मैं तुसां ताईं खाणा लई औंदा जितना चाहंदे तितना खाई नैं फिरी तुसां गांह चले जाह़णेओं।‘’ ता तिह़ना जबाब दित्ता, ‘जिह़आं तू ग्‍ला दा है तिह़आं ई कर।‘
सैह झटपट सारा बह़ला गेआ कने तिसा जो ग्‍लाया तू रोटिआं बणा। तिह़ना मेह़माना ताईं शाह़ई खाणा मांस, रोटी मक्‍खन दूह़द खाणे ताईं दित्ता, सैह खाणा लगी पै कने अप्‍पू तिह़ना बह़ला रुखा दे हेट्ठा खड़ोई रेह़आ।
तिह़ना अब्राहम्‍मे ते पुच्‍छेआ, ‘’ तेरी घरेबाल़ी सारा कुत्‍थु है?’’ तिन्‍नी जबाब दित्ता, ‘सैह तबुंए अंदर है।‘
ता तिह़ना च ई ग्‍लाया, ‘’मैं बसंत रीता च पक्‍का तिजो बह़ला भिरी औणा है, कने तेरिआ घरेब‍ालि़आ ते इक पुत्तर पैदा होणा है।‘’
अब्राहम्‍म कने सारा दोएओ बुजुर्ग होई गेआ थे, सारा इसा उमरां च बच्‍चा नी पैदा करी सकदी थी।
इस ताईं सारा मनैं-मनैं हसी नैं ग्‍लाणा लगी, ‘’मैं कने मेरा घरेबाल़ा असां दोएओ बुजुर्ग हन, फिरी भ़ी क्‍या मिंजों एह़ सुख मिलणा है।‘’
ता परमेसरैं अब्राहम्‍मे नैं ग्‍लाया, ‘’सारा एह़ ग्‍लाई नैं कजो हस्‍सी भ़ई मैं जबरी होई गई कने सचमुच तिसा ते पुतर पैदा होणा है ?’’
क्‍या परमेसरे ताईं कोई कम्‍म मुसकल है? ‘’मैं बसंत रीता च तिजो बह़ला औणा है, कने तेरिआ घरेब‍ालि़आ सारा ते इक पुत्तर पैदा होणा है।‘’
ता सारा डरे दी मारी मुकरी गई भ़ई मैं नी हंसी। अपर तिन्‍नी ग्‍लाया, ‘नहीं तू हस्‍सी थी।‘ <div eID="gen64" type="paragraph"/> <div eID="gen63" type="section"/> <div sID="gen65" type="section"/> <title>सदोम कने अमारा नगरां ताईं अब्राहम्‍मे दी पराथना</title> <div sID="gen66" type="paragraph"/>
फिरी खाणा सैह माह़णु जाणे ताईं उठी गै। तिह़ना सदोम नगरे पास्‍से दिक्‍खेआ कने तिस ई पास्‍से चली पै। अब्राहम्‍म तिह़ना जो गाहं तिकर छड़ने ताईं तिह़ना सौगी चल्‍लेआ।
ता परमेसरैं मनैं-मनैं ई सोच्‍चेआ, क्‍या मैं अब्राहम्‍मे जो दस्‍सी देआं जेह़ड़ा मैं कह़रना चल्‍लेआ है ?
अब्राहम्‍मे ता पक्‍का ई इक बड़े कने सक्तसाली राष्‍ट्रा दा कुल पिता बणना है। कने धरतिआ दिआं सारिआं जातिआं इस करी नैं असीस पाणी है।
कजोकि मैं अब्राहम्‍मे नै वायदा कित्तेआ है, तिस एह़ पूरा कह़रना है । तिस अब्राहम्‍मे अपणे पुतरां कने टब्‍बरे जो जिह़ना तिस ते बाह़द रैह़णा है, तिह़ना जो हुक्‍म देह़णा भ़ई सैह प्रभु दे रस्‍ते च पक्‍के बणी रैह़ण कने सच्‍चाईआ दे कम्‍म कह़रन कने भ़ले बणी रैह़ण।
फिरी परमेसरैं ग्‍लाया, ‘’मैं मत्ते बरी सुणेआ भ़ई सदोम कने अमोरा दे लोक बड़े बुरे हन, कने जे किच्‍छ भ़ी सैह करदे सह़ब बुरा ई करदे हन।
इस ताईं मैं तिह़त्‍थु जाणा कने दिक्‍खणा भ़ई जह़देआ मैं सुह़णेआ, सैह देएआ ई हाल़ है या नी। इसते मिंजों ठीक-ठीक पता लगी जाणा है।‘’
सैह माह़णु तिह़त्‍थु ते सदोम पास्‍से जाणा लग्‍गे। ता अब्राहम्‍म परमेसरे दा गाहं खड़ोई रेह़आ।
ता अब्राहम्‍म तिह़ना दे नेड्डे जाईं नैं ग्‍लाणा लग्‍गा, ‘’ क्‍या तुसां सचमुच पाप्पिआं सौगी धरमिआं दा भ़ी नास करी देणा है ?
जेकर तिस नगरे च पंजाह़ भ़ी धर्मी माह़णु हुंगे, ता क्‍या ता भ़ी तुसां तिसा जग्‍गा दा नास करी देणा है ? या तिह़ना पंजाह़ धर्मिआं करी नैं तुसां सैह नगर नास नी कह़रना है।
एह़ देह़आ कम्‍म तुसां ते दूर ई रैह़ भ़ई पाप्पिआं कन्‍ने धर्मिआं जो भ़ी मारी दित्तेआ जाए। तुसां सारिआ धरतिआ दा न्‍याय देणे बाल़े हन। मैं जानदा भ़ई तुसां न्‍याय कह़रना है।‘’
ता परमेसरैं ग्‍लाया, ‘’ जे सदाम्‍मे च मिंजों पंजाह़ धर्मी माह़णु भ़ी मिली जाह़गे ता मैं तिह़ना करी नैं तिसा जग्‍गा दा नास नी कह़रगा।‘’
फिरी अब्राहम्‍मैं ग्‍लाया, ‘’ प्रभु जी सुणा! तुसां गाहं ता मैं धूल राख ई है। जे तुसां दा हुक्‍म होए ता मैं कुछ होर ग्‍लां।
जे कर तिह़ना पजांह़ धर्मी माह़णुआं च पंज घट ई निह़कलगे ता क्‍या तुसां तिह़ना पज्‍जां दे घट हुणे करी नैं ई तिस नगरे जो नास कह़रना है?’’ ता तिह़ना जबाब दित्ता, ‘’जे मिंजों तिस नगरे पंजताली ई माह़णु मिली जाह़गे ता भ़ी मैं तिस नगरे जो नास नी कह़रगा।‘’
ता अब्राहम्‍मैं ग्‍लाया, ‘जे तिह़त्‍थु कुह़त्‍की चालीं ई धर्मी माह़णु मिल्‍ले ।‘ ता तिह़ना जबाब दित्ता, ‘मैं ता भ़ी तिस नगरे जो नास नी कह़रना है।‘
अब्राहम्‍मैं ग्‍लाया, ‘’प्रभु जी, तुसां गुस्‍सा नी कह़रन ता मैं कुछ होर ग्‍लां। जे तिह़त्‍थु तीह़ ई माह़णु मिल्‍ले।‘’ ता तिह़ना जबाब दित्ता, ‘जे मिंजों तिह़त्‍थु तीह़ ई माह़णु मिली जाह़गे ता भ़ी एह़ देएआ नी कह़रगा।‘
फिरी अब्राहम्‍मैं भिरी ग्‍लाया, ‘’ प्रभु जी, मैं इतना ग्‍लाई चुक्‍केआ ता थोड़ा देआ होर सुणी लेआ। जे तिह़त्‍थु बीह़ ई माह़णु मिल्‍ले ता।‘’ ता तिह़ना जबाब दित्ता, ‘’जे मिंजों बीह़ ई माह़णु मिल्‍ली जाह़गे ता भ़ी मैं तिस नगरे जो नास नी कह़रगा।‘’
ता अब्राहम्‍मैं ग्‍लाया, ‘’प्रभु जी! तुसां गुस्‍सा मत करदे। मैं हुण इक्‍क ई बरी ग्‍लाणा है। जे तिह़त्‍थु दस ई धर्मी माह़णु मिल्‍ले ता।‘’ ता तिह़ना ग्‍लाया, ‘’ जे दस माह़णु भ़ी मिल्‍ली जाह़गे ता मैं नास नी कह़रगा।‘’
एह गल्‍लां करी नैं परमेसर भ़ी तिह़त्‍थु ते चले गै कने अब्राहम भ़ी अपणे घरां जो हट्टी आएआ।  <div eID="gen66" type="paragraph"/> <chapter eID="Gen.18"/> <div eID="gen65" type="section"/>
<chapter osisID="Gen.19" sID="Gen.19"/>
<div type="x-milestone" subType="x-preverse" sID="pv16"/><div sID="gen67" type="section"/> <title>सदोम कने अमोरा नगरां दा नास</title> <div sID="gen68" type="paragraph"/> <div type="x-milestone" subType="x-preverse" eID="pv16"/> संह़जा दे सैह दूत सदोम नगरे च पूज्‍जी गै। लूत नाएं दा माह़णु नगरे दे फाटके बह़ला बैट्ठेआ था। दूता जो दिक्‍खी नैं सैह तिह़ना नैं मिलणे ताईं उट्ठेआ। तिह़ना गांह तिन्‍नी गोड्डे टेके कने ग्‍लाया,
‘’मेरे प्रभुओ, अपणे इस दासे दे घरैं चल्‍ल़ी पौआ कने हत्‍थां-पैरां धोई नैं राती एह़त्‍थु ई अराम करा। ब्‍याग हुंदे सार ई तुसां अपणे रस्‍तैं चले जाणेओं।‘’ अपर तिह़ना ग्‍लाया, नी, असां रात्त एह़त्‍थु चौका च ई कट्टणी है।
लूतैं बड़ी बिणती करी नैं तिह़ना जो मनाई लेआ। सैह तिस सौगी तिस दे घरैं गै। तिन्‍नी दूतां ताईं बदिआ खाणा त्‍यार करी नैं तिह़ना गांह परोसेआ।
तिह़ना सोणे ते पैह़लैं ई तिस नगरे देआं माह़णुआं क्‍या जबान, ता बुढे सारेआं ई लूते दे घरे जो चौंईं पास्‍सेआं ते घेरी लेआ।
कने जोरैं-जोरैं ग्‍लाणा लग्‍गे, ‘’अबे लूत, तिज्‍जो बह़ला जेहड़े भ़ी त्रै माह़णु आएओ हन, सैह कुत्‍थु हन ? तिह़ना जो असां दे हुआले करी दे तांजे असां तिह़ना कने कुकर्म करिए।‘’
ता लूत पिच्‍छे दरुआजे जो बंद करीनैं बाह़र खड़ोतेआं लोकां बह़ला गेआ कने ग्‍लाया लग्‍गा,
‘’ऐ मेरे भाऊओ, देह़आ बुरा कम्‍म मत करा।
सुणा, मेरिआं दो बिट्टिआं हन, जिह़ना अज्‍जे तिकर कुसी माह़णुए जो नी दिक्‍खेआ है। जे तुसां चाह़ण, ता मैं तिह़ना जो तुसां दे हुआले करी दिंदा, कने जदेह़आ तुसां जो ठीक लगदा तदेह़आ तिह़ना नैं करा। अपर इह़ना त्रीईं माह़णुआं कन्‍ने कुछ मत करा। कजोकि एह़ मेरे परोहणे हन।‘’
ता तिह़ना लोकां ग्‍लाया, ‘’तू हट्टी जा। तू परदेसी माह़णु एह़त्‍थु रैह़णे ताईं आएआ, कने हुण बड़ा फैसला कह़रने बाल़ा बणी बैट्ठेआ है। हट्ट हुण असां तिह़ना ते जादा तिज्‍जो नैं बुरा कम्‍म कह़रना है।‘’ सैह सारे ई लूते पर टुट्टी पै कने दरुआजे जो तोड़ने ताईं नेड्डे आए।
ताह़ल्‍लुई लूते दे घरैं ठहरेओ मैह़मान्‍ना, तिसजो घरे अंदर खिची लेआ कने दरुआजे जो बंद करी दित्ता।
दूतां तिह़ना माह़णुआं जो जेह़ड़े दरुआजे पर थे, क्‍या छोट्टे क्‍या बड्डे सारेआं जो हाक्‍खीं ते अंधा करी दित्ता। सैह दरुआजे जो टटोलदे-टटोलदे थकी गै।
फिरी लूतें दे मैह़मान्‍ना पुच्‍छेआ, ‘’एह़त्‍थु तेरा होर कुण-कुण है ? तेरा जे भ़ी इस नगरे च अपणा है, पुतर, धीह़, जुआई तिह़ना सारेआं जो एह़त्‍थु ते लई नैं चला जा।
कज़ोकि परमेसरैं एह़त्‍थु देआं सारेआं बुरेआं कम्‍मा दा जायजा लई लेआ है । परमेसरैं असां जो इस नगरे दा नास करने ताईं घल्‍लेआ है। ता असां एह़त्‍थु आएओ हन।
इसा गल्‍ला पर लूतैं अपणेआ जुआइआं जो जिह़ना कन्‍ने तिस दिआं धिआं दी मंगणी होई थी, सह़मझाई नैं दस्‍सेआ भ़ई सैह़ इस नगरे ते निकली चल्‍लण। कज़ोकि परमेसर इस नगरे दा नास करने बाल़े हन। अपर तिस दे जुआइआं जो एह़ गल्‍लां मज़ाक ई लग्गिआं।
जाह़लु ब्‍यागसारा होणा लग्‍गा ता दूतां लूते जो ग्‍लाया, ‘’उठ ! कने झटपट कर । अपणिआ घरेबालि़आ कने दूह़ई बिट्टिआं जो लैं कने एह़त्‍थु ते निकली जा, नी ता तू भ़ी इस नगरे दे अधरमे च जल़ी नैं राक्‍ख होई जाणा है।‘’
अपर लूत फिरी भ़ी देर करदा रेह़आ। ता तिह़ना दूतां तिस दा, तिस दिआ घरेब‍ालि़आ दा कने बिट्टिआं जो हत्‍थे ते पकड़ी नैं नगरे ते बाह़र करी दित्ता, कज़ोकि परमेसरे दी म्‍ह़ान किरपा तिस उपर थी।
जाह़लु सैह तिह़ना जो बाह़र लई गै, ता दूतां ग्‍लाया, ‘’अपणिआ जाणी बचाई नैं साह़मणे बालि़आ प्‍हा़डिआ जो नसी जा। कने दिखेआं, पलभर भ़ी मत रुकदा कने पंचाह़ मुड़ी नैं भ़ी मत दिखदा, नी ता तू स्‍वाह़ होई जाणा है।‘’
ता लूतैं ग्‍लाया, ‘’ प्रभु जी, देएआ मत करा।
दिक्‍खा, तुसां अपणे दासे पर बड़ी दया कित्ती है, तुसां दी बड़ी किरपा होई है भ़ई तुसां मिंजों बचाई लेआ है। अपर मैं इसा प्‍ह़ाडिआ जो नी वग्‍त ते पैह़लैं नी चह़डी सकदा। कने देह़आं नी होए भ़ई मिंजो पर कोई आफ़त पई जाए। कने मैं मरी जां।
दिक्‍खा, ओह़ छोट्टा देएआ नगर एह़त्‍थु ते नेड्डैं ई है, असां जो तिह़त्‍थु जाणा देआ, तांजे अंसा दी जान बची जाए।‘’
सुअर्गदूतैं जबाब दित्ता, ठीक है । मैं तेरी एह़ ब‍िणती भ़ी सुणी लई है, जिस नगरे तू दस्‍सा दा है, मैं तिस जो नास नी कह़रगा।
झटपट तिह़त्‍थु जो चला जा, कज़ोकि जाह़लु तिकर तू तिह़त्‍थु नी पूजणा है, ताह़लु तिकर मैं कुछ भ़ी नी करी सकणा है। इस करी नैं ई तिस नगरे दा नां सोहर पेआ (जिसदा मतलब हुंदा है ‘छोटा’)।
लूते दे सोअर नगरे दे नेड्डे पुजदे ई ध्‍याड़ा सीरेआ।
ता परमेसरैं अंबरे ते अग्‍ग कने गंधक बरसाई।
कने तिसा सारिआ घाटिआं दे तिह़ना नगरां जो कने तिह़त्‍थु रैह़णे बाल़ेआं लोकां जो कने धरतिआ दिआ सारिआ फसला जो खत्‍म करी दित्ता।
लूते दिएं घरेबालि़एं पिच्‍छे पास्‍से मुडी नैं दिक्‍खेआ ता सैह लूणे दा खंबा बणी गई।
ब्‍यागा ई उट्ठी नैं अब्राहम तिसा जगह़ा जो गेआ जिह़त्‍थु सैह़ परमेसरै गांह़ खड़ोतेआ था।
तिन्‍नी सदोम कने अमोरा कने तिस घाटिआ दे सारे लाक्‍के जो दिक्‍खेआ भ़ई तिस देस्‍से च जिह़आं भट्ठी म्‍ह़खदी तिह़आ धूं ई धूं म्‍ह़खे करदा है।
परमेसरैं तिसा घाटिआ दे नगरां जो नास करी दित्ता। जाह़लु परमेसरैं नास कित्ता ता अब्राहम्‍मे जे किच्‍छ मंगेआ था तिस सह़बी जो आद रक्‍खेआ। परमेसरैं तिस नगरे जो नास करी दित्ता जिस च रूत रैह़दा था, अपर तिस जो बचाई लेआ।  <div eID="gen68" type="paragraph"/> <chapter eID="Gen.19"/> <div eID="gen67" type="section"/>
<chapter osisID="Gen.20" sID="Gen.20"/>
<div type="x-milestone" subType="x-preverse" sID="pv17"/><div sID="gen69" type="section"/> <title>अब्राहम कने राजा अबीमेलेक</title> <div sID="gen70" type="paragraph"/> <div type="x-milestone" subType="x-preverse" eID="pv17"/> फिरी अब्राहम तिह़त्‍थु ते दक्‍िखन देस्‍से आई नैं कादेस कने सूरे दे च ठैहरेआ, कने गरार च रैह़णा लग्‍गा।
तिह़त्‍थु अब्राहम्‍मे अपणिआं घरेबालि़आ सारा जो दस्‍सेआ भ़ई एह़ मेरी बैह़ण है। गरारे दे राजैं अबीमेलेकैं दूत घल्‍ली नैं सारा जो अप्‍पु बह़ला सद्दी लेआ।
राती परमेसरैं सुपणे च दरसन देईं नैं अबीमेलेके जो ग्‍लाया, ‘’सुण, जिसा जणासा तू रक्‍खी लेआ है तिसा करी नैं तू मरी जाणा है, कज़ोकि सैह सुआगण है।‘’
अपर हाल्‍ली तिकर अबीमेलेक तिसा नेड्डे नी गेआ था। तिन्‍नी ग्‍लाया, ‘’ प्रभु जी, कया तुसां मिंजों कने जिह़ना पर मैं सासन करेदा, सारेआं जो ई बे-कसूरे ते ई नास करी देणा है ?
तिह़ना दूह़ई जणेआं खुद ई ता ग्‍लाया भ़ई असां अप्‍पू च दोएओ भाऊ-बैहण हन। मैं ता अपणे खरे मनैं नैं ई तिह़ना कन्‍ने भल़ाइआ दा कम्‍म कित्ता है । ‘’
परमेसरैं तिस जो जबाब दित्ता, ‘’हां मिंजो पता है भ़ई तू तिह़ना नैं खरैं मनैं ई भल़ा कम्‍म कित्ता है, कने मैं तिजो तिह़ना बरखल़ाफ पाप करने ते रोकी भ़ी रक्‍खेआ । इसी करी नैं तू तिसा जो छूई नी पाएआ।
हुण तिस माह़णुए दिआ घरेबालि़आ जो तिस बह़ला टह़ाई दे, कज़ोकि सैह माह़णु नबी है। तिस तिजो ताईं पराथना करनी कने तू जिंदे रैह़णा है। अपर जे तैं तिसा जो नी घल्‍ले़आ ता आद रख, तू कने जितने भ़ी तेरे लोक हन, सारेआं पक्‍का मरी जाणा है।
ब्‍याग हुंदे सार ई च अबीमेलेकैं अपणे सारे कम्‍म करने बाल़ेआं जो सद्देआ कने एह़ दरसने दिआं गल्‍लां तिह़ना जो दस्सिआं, ता सैह सारे ई डरी गै।‍
ता अबीमेलेकैं अब्राहम्‍मे जो सद्दाएआ कने ग्‍लाया, ‘’तू असां नैं एह क्‍या कित्ता? मैं तेरा क्‍या बगाडेआ था भ़ई तू मिंजो कने मेरे राज्‍जे जो इस पाप्‍पे दा भागी बणाई दित्ता ? तैं मिंजो नैं एह़ देएआ कम्‍म कित्ता है जेह़ड़ा बिलकुल गल़त था। तैं क्‍या सोची नैं एह़ कम्‍म कित्ता ?’’
ता अब्राहम्‍मैं जबाब दित्ता, ‘’मैं सोच्‍चेआ था भ़ई इसा जग्‍गा दे लोक परेमेसरे दा डर नी मनदे हन कने इह़ना लोकां मेरिआ घरेबालि़आ दिआ बजह़ नैं मिंजो जाणी ते मारी देणा है।‘’
अपर एह़ गल्‍ल सह़ई भ़ी है भ़ई सैह मेरी बैह़ण है। असां दूह़ई दा पिओ इक्‍क ई है अपर मां लग-लग हन। कने बाह़दे च एह़ मेरी घरेबाल़ी बणी गई।
परमेसरैं मिंजो जाह़लु अपणे पिओ दा घर छड़ी नैं चली जाणे दा हुक्‍म दित्ता था। ता मैं सारैं जो ग्‍लाया, ‘’ तू मिंजों पर इक मेह़रबानी करनी है, जिह़त्‍थु- जिह़त्‍थु भ़ी असां जाह़ण तिह़त्‍थु- तिह़त्‍थु तू मेरे बारे च ग्‍लाएआं भ़ई एह़ मेरा भाऊ है। (जिसते मेरी प्राण बची रैह़न)।
ता अबीमेलेकैं अब्राहम्‍मे दी घरेबाली़ भ़ी तिसजो टह़ाई दित्ती कने मतिआं भेड़-बकरिआं, गाईं-बाल़द कने दास-दासिआं भ़ी दितिआं।
कने ग्‍लाया, ‘’दिख, मेरा देस तेरे साह़मणे है, तिह़त्‍थु तिजो ठीक लगदा तिह़त्‍थु रैहंदा रैह।‘’
अबीमेलेकैं सारा नैं भ़ी ग्‍लाया, ‘’दिख, मैं तेरे भाईआं जो चांदिआं दे इक ज्‍ह़ार टुकड़े दित्ते हन। एह़ मैं इस ताईं कित्ता भ़ई जे किच्‍छ होएआ, इसते मैं बड़ा दुखी है। कने मैं चाहंदा भ़ई हरेक माह़णु दिक्‍खी लै, मैं तुसां नैं भल़ाई कित्ती है।‘’
परमेसरैं अब्राहम्‍मैं दिआ घरेबालि़आ सारा जो रखणे दिआ बजह़ ते अबीमेलेके दे घरे दिआं सारिआं जणासां दिआ कोखा जो बंद करी रक्‍खेआ था । अब्राहम्‍मैं परमेसरे नैं परा‍थना कित्ती ता तिह़ना दा एह़ दुख दूर होई गेआ कने सैह़ बच्‍चेआ जो जणना लगी पईआं।  <div eID="gen70" type="paragraph"/> <chapter eID="Gen.20"/> <div eID="gen69" type="section"/>
<chapter osisID="Gen.21" sID="Gen.21"/>
<div type="x-milestone" subType="x-preverse" sID="pv18"/><div sID="gen71" type="section"/> <title>इसहाक्‍के दा पैदा होणा</title> <div sID="gen72" type="paragraph"/> <div type="x-milestone" subType="x-preverse" eID="pv18"/> परमेसरैं जिह़आ ग्‍लाया था, तिह़आ ई बचने मताबक सारा पर दया कित्ती।
सारा शयानिकआ बेह़ला गर्भबती होई। परमेसरैं जे वक्‍त मुकरर कित्तेआ था तिस ई वग्‍तैं तिसा ते अब्राहम्‍मे ताईं इक पुतर पैदा होएआ।
अब्राहम्‍मे तिस पुतरे दा नां जेह़ड़ा सारा ते पैदा होएआ था, इसहाक रक्‍खेआ।
जाह़लु सैह पुतर अट्ठां दिनां दा होएआ ता अब्राहम्‍मैं परमेसरे दे हुक्‍मे मताबक तिसदा खतना कित्ता।
इसहाक जे जम्‍मेआ ताह़लु अब्राहम्‍मे दी उमर सौ साल़ थी।
सारा ग्‍लाणा लग्‍गी, परमेसरैं मिंजो पर म्‍ह़ान दया करी नैं खुस कित्तेआ है, इस ताईं सारेआं सुणने बाल़ेआं भ़ी मिंजो सौगी खुस होणा है।
तिसैं एह़ भ़ी ग्‍लाया, क्‍या कोई देएआ सोचदा था, मैं इस जोगी है भ़ई शयानिकआ बेह़ला अब्राहम्‍मे ताईं कोई पुतर जमणा है। अपर दिक्‍खा मिंजो ते शयानिकआ बेह़ला पुतर होएआ।
इसहाक बड्डा होई गेआ ता माऊ दा दुह़द छड़ाई दित्ता। जाह़लु दुह़द छड़ाएआ ता अब्राहम्‍मैं बड्डा खाणा दित्ता। <div eID="gen72" type="paragraph"/> <div eID="gen71" type="section"/> <div sID="gen73" type="section"/> <title>हाजिरा कने इश्‍माइले दा कड्डेआ जाणा</title> <div sID="gen74" type="paragraph"/>
अब्राहम्‍मे दा दूज्‍जा पुतर जेह़ड़ा हाजिरा नाएं दिआ दासिआ ते पैदा होएआ था, सारा जो अपणे पुतरे कन्‍ने खेलदा सुज्‍जेआ।
ता सारैं अब्राहम्‍मे जो ग्‍लाया, ‘’सुणा जी, मेरा पुतर इसहाक इसा दासिआ दे पुतरे कन्‍ने नी खेह़लगा। इसा दासिआ जो समेत पुतरे एह़त्‍थु ते नकाली देआ।‘’
अब्राहम्‍मे जो एह़ गल्‍ल बड़ी बुरी लग्‍गी। सैह अपणे पुतरे इश्‍माइले करी नैं दुखी होएआ।
ता परमेसरैं अब्राहम्‍मे नैं ग्‍लाया, ‘’इस पुतरे कने कने दासिआ दे बारे च दुखी मत होएं। जेह़ड़ी गल्‍ल तिज्‍जो सारा ग्‍ला दी है तिसा मणी लै। कज़ोकि तेरा बंस जे है सैह इसहाक्‍के ते ई चलणा है।
कने दासिआ दे पुतरे ते भ़ी मैं इक जाती त्‍यार कह़रनी है, कज़ोकि सैह भ़ी तेरा ई बंसज है।‘’
दूज्‍जे दिनैं ब्‍यागा ई अब्राहम्‍मैं रोटी कने पाणिए दी मसक भरी नैं हाजिरा कने तिसा दे पुतरे जो दित्ती कने तिह़ना जो बिदा करी आएआ। हाजिरा तिह़त्‍थु ते चली गई कने बेरसेबा देआं सुनसान वह़णा च भटकणा लग्‍गी।
जाह़लु मसका दा पाणी मुक्‍की गेआ, ता तिसैं अपणे पुतर जो झाडि़आ थल़े छड़ी दित्ता।
कने अप्‍पू टप्‍पा भर गांह जाई नैं बह़ई गई कने सोचणा लग्‍गी भ़ई कुह़त्‍की मिंजो अपणे पुतरे दी मौत ई ना दिक्‍खणा पौए। सैह तिस दे साह़मणे बैठी नैं बड़ी भारी रोणा लगी।
परमेसरैं तिसा दे बच्‍चे दे रोणे दी ऊआज़ सुणी ता इस सुअर्गदूत हाजिरा बह़ला घल्‍लेआ। तिन्‍नी ग्‍लाया, ‘’हाजिरा! तिजो क्‍या होएआ है? मत डरैं । परमेसरैं तेरे बच्‍चे दे रोणे दी ऊआज़ सुणी लई है।
उठ, कने अपणे बच्‍चे जो चुक्‍की लै, कज़ोकि मैं इसते इक बड़ी जाती बणाणी है।‘’
परमेसरैं तिसा दिआं हाखीं खोली दितिआं । तिसा जो ताह़लु ई इक खूह़ सुज्‍जेआ ता तिन्‍नैं मसका च पाणी भरी नैं बच्‍चे जो प्‍याएआ।
परमेसर तिस बच्‍चे दे सौगी-सौगी रेह़आ। जाह़लु सैह तिस सुनसान बणे च बड़ा होएआ ता सैह तीर-कमान चल़ाणे च माहिर होई गेआ।
सैह पराण नाएं दे सुनसान बणा च रैह़दा था। तिस दिएं मांऊ तिस दा ब्‍याह़ मिस्र देस्‍से दिआ इक्‍की बिट्टिआ नैं कित्ता। <div eID="gen74" type="paragraph"/> <div eID="gen73" type="section"/> <div sID="gen75" type="section"/> <title>अबीमेलेके कने अब्राहम्‍मे दा बादा</title> <div sID="gen76" type="paragraph"/>
त‍िह़ना दिनां च देएआ होएआ भ़ई अबीमेलेकैं अपणे सेनापतिए पीकोले जो लई नैं अब्राहम्‍मे नैं ग्‍लाया, ‘’जे किच्‍छ तुसां करदे परमेसर तुसां सौगी रैहंदा है।
हुण मिंजो साह़मणैं परमेसरे जो हाजर-नाजर रखी नैं इक बादा करा भ़ई तुसां ना ई ता मिंजो नैं कदी छल़ कह़रगे कने ना ई मेरे बंसे नैं कह़रगे । जिह़आ मैं तुंसा पर किरपा कित्तिओ है, तिह़आं ई मिंजो पर कने मेरे देस्‍से पर जिस च तुसां भ़ी रैह़आ दे हन किरपा कह़रणेओ।‘’
अब्राहम्‍मैं जबाब दित्ता, ‘’ठीक है मैं बादा करदा है।‘’
इसते बाह़द अब्राहम्‍मैं इक्‍की खूए दे बारे च अबीमेलेके जो ताना मारेआ जेहड़ा तिस देआं दासा अपणे हक्‍के च करी लेआ था।
ता अबीमेलेकैं ग्‍लाया, ‘’मैं नी जानदा भ़ई कुणी एह़ कम्‍म कितेआ है, ना ई ता इसते पैह़ले तुसां मिंजो दस्‍सेआ ना ई कुणी इस बारे गल्‍ल कित्ती।‘’
फिरी अब्राहम्‍मैं भेड़-बकरिआं कने गाईं-बाल़द लई नैं अबीमेलेके जो दित्ते, कने तिह़ना दूह़ई अप्‍पु च बादा कित्ता।
अब्राहम्‍मे तिह़ना जानवरां च सत्त भ़ेड़ा दे बच्‍चे लग रखी लै।
ता अबीमेलेकैं पुच्‍छेआ, ‘’इह़ना सत्तां भेड़ा देआं बच्‍चेआं जो लग रखणे दा क्‍या मतलब है।‘’
अब्राहम्‍मैं जबाब दित्ता, ‘’जाह़लु तू एह़ सत्त बच्‍चे मिंजों ते लई लैणे ता इसा गल्‍ला दा सबूत रैह़णा भ़ई खूह़ मैं खुणेआ था।‘’
इह़ना दूह़ई जिह़त्‍थु जे बादा कित्ता, तिसा जग्‍गा दा ना बेरसेबा (अनकि इकरारे दा खूह़) पई गेआ।
बेरसेबा च एह बादा करने दे बाद अबीमेलेक कने तिस दा सेनापति पीकोले तिह़त्‍थु ते पलिस्‍तआं दे देस्‍से जो चले गै।
अब्राहम्‍मे तिसा जग्‍गा पर झाऊ नाएं दा इक रुख लगाएआ, कने प्रभु परमेसरे नैं पराथना कित्ती।
अब्राहम मत्तेआं दिनां तिकर पलिस्‍तआं दे देस्‍से च परदेसी बणी नैं रेह़आ।  <div eID="gen76" type="paragraph"/> <chapter eID="Gen.21"/> <div eID="gen75" type="section"/>
<chapter osisID="Gen.22" sID="Gen.22"/>
<div type="x-milestone" subType="x-preverse" sID="pv19"/><div sID="gen77" type="section"/> <title>अब्राहम्‍मे दी परीक्‍सा</title> <div sID="gen78" type="paragraph"/> <div type="x-milestone" subType="x-preverse" eID="pv19"/> इह़ना गल्‍लां परंत परमेसरैं अब्राहम्‍मे दे बसुआस्‍से दी परख लई। परमेसरैं ग्‍लाया, ‘’अब्राहम !’’ तिन्‍नी जबाब दित्ता, ‘’प्रभु जी, दिक्‍खा मैं एह़त्‍थु है।‘’
परमेसरैं ग्‍लाया, ‘’अपणे इकलौते पुत्तरे इसहाके जो, जिस कन्‍ने तू बड़ा पयार करदा है, तिस जो अप्‍पु सौगी लई नैं मोरिय्याह देस्‍से जो चल़ा जा। कने मैं तिजो इक्‍क प्‍ह़ाड दसणा है, तिह़त्‍थु लई जाई नैं तिस दी बल़ी चढ़ा।‘’
अब्राहम ब्‍यागा तड़कैं ई उठ्ठी नैं अपणे गधे दी काठी कसी कने बलि़आ ताईं लकड़ी चीरी। फिरी अपणा पुत्तर कने दूह़ई नौकरां जो कन्‍ने लई नैं तिसा जग्‍गा जो चली पेआ, जिसा जो परमेसरे तिसजो दस्‍सेआ था।
तिज्‍जे दिनैं अब्राहमे तिसा जग्‍गा जो दूरे ते ई दिक्‍खेआ।
ता तिन्‍नी अपणेआ नौकरां जो ग्‍लाया भ़ई तुसां एह़त्‍थु ई गधे बह़ला रुका । मैं कने मेरा पुत्तर औह़थु जाई पराथना करी नैं थोडि़आ देरा च तुसां बह़ला हटी औंगे।
अब्राहमैं बल़ि‍आ दी लकड़ी अपणे पुत्तरे दे मुंड्डेआं उपर रखी कने अग्‍गी कने छुह़रे जो लई नैं चली पै।
ता इसहाकैं ग्‍लाया, ‘’पिता जी ! अब्राहमैं जबाब दित्ता, हां, बोल मेरे पुत्तर, क्‍या गल्‍ल है ? तिन्‍नी ग्‍लाया, दिक्‍खा, असां बह़ला अग्‍ग कने लकड़ी ता है अपर बल़‍िआ ताईं भ़ेड़ कुह़त्‍थु है ?
अब्राहम्मैं जबाब दित्ता, ‘’मेरे पु त्तर, बल़‍िआ ताईं भ़ेड़ा दा इंतजाम परमेसरे खुद कह़रना है ।‘’
सैह़ दोएओ चलदे-चलदे जिह़त्‍थु परमेसरैं दस्‍सेआ था, तिह़त्‍थु पूज्‍जी गै। ता अब्राहमैं इक बेदी बणाई नैं तिसा अक्‍खैं-बक्‍खैं लकड़‍िआं दी रैह़ लगाई दित्ती कने अपणे पुत्तरे इसहाके देआं हत्‍थां-पैरां जो बणी नैं तिसा बेदिआ पर रखी दित्ता।
फिरी हत्‍थैं छुह़रा लईं लेआं तांजे भ़ई अपणे पुत्तरे दी बल़‍ि दे ।
ताह़ल्‍लु ई सुअर्गे ते परमेसरे दे दूतैं अब्राहमे जो ऊआज लगाई, ‘’अब्राहम, ऐ अब्राहम !’’ ता तिन्‍नी जबाब दित्ता, दिक्‍खा मैं एह़त्‍थु है ।
सुअर्गदूतैं ग्‍लाया, ‘’अपणे पुत्तरे दी बल़‍ि मत दे, इसदा कोई भ़ी नकसान मत्त कर। कज़ोकि तैं परमेसरे दी खातिर अपणे इकलौते पुत्तरे जो भ़ी नी रक्‍खेआ। इसते मैं जाणी लेआ है भ़ई तू परमेसरे दा डर मनदा है ।‘’
जाह़लु अब्राहमैं उपर दिक्‍खेआ ता क्‍या दिखदा भ़ई तिस पचांह़ इक भ़ेड़ा जिसदे सींग झिंडां च फसी गै, खड़ोतेआ है। अब्राहमैं झटफट जाई नैं तिस भेड़े जो छड़ाएआ कने अपणे पुत्तरे दिआ जगह़ा तिस दी बल़‍ि चढ़ाई दित्ती।
अब्राहमैं तिसा जग्‍गा दा नां प्रभु यिरे (प्रभु दिक्‍खदा है या प्रभ़ु भरपूरी करदा है) रक्‍खेआ। अज्‍ज भ़ी लोक ग्‍लांदे भ़ई तिस प्‍ह़ाडे पर परमेसरे जो दिक्‍खेआ जाई सकदा है।
परमेसरे दे दूतैं सुअर्गे ते भिरी अब्राहमे जो ग्‍लाया, ‘’परमेसर ग्‍लांदे हन भ़ई एह़ जे कम्‍म तैं मिंजों परमेसरे ताईं कित्तेआ है भ़ई अपणे इकलौते पुत्तरे जो भ़ी अप्‍पु ताईं नी रक्‍खेआ ।
इस‍ ताईं मैं तिजों नैं बादा करदा भ़ई सचमुच तिजो बड़ी असीस देणी है । कने तेरे बंसे जो अंबरे दे तारेआं कने समुदरे दे कंड्डें दिआ रेतां दे किणकेआं साह़ई अनगिणत कह़रगा कने तेरा बंस अपणेआ दुसमणा देआं नगरां पर हाकम हुंगा।
कने धरतिआ दिआं सारिआं जातिआं तेरे बंसे करी नैं अपणे जो धन मणगिआं, कज़ोकि तैं मेरी गल्‍ल मणी है।‘’
फिरी अब्राहम अपणेआं नौकरां बह़ला हट्टी आएआ। सैह बेर्सेबा जो सौगी-सौगी ई गै, अब्राहम तिसदा पुत्तर इसहाक बेर्सेबा च ई रैह़दे रैह़।  <div eID="gen78" type="paragraph"/> <chapter eID="Gen.22"/> <div eID="gen77" type="section"/>
<chapter osisID="Gen.24" sID="Gen.24"/>
<div type="x-milestone" subType="x-preverse" sID="pv20"/><div sID="gen79" type="section"/> <title>इसहाके दा ब्‍याह़</title> <div sID="gen80" type="paragraph"/> <div type="x-milestone" subType="x-preverse" eID="pv20"/> अब्राहम बुजुर्ग होई गेआ था, तिसदी उमर ख़री होई गई थी। परमेसरैं सारिआं गल्‍लां च तिसजो असीस दितिओ थी।
अब्राहमे बह़ला इक बड़ा पराणा नौकर था। सैह अब्राहमे दिआ सारिआ संपतिआ दा हाकम था। अब्राहमै तिसजो अप्‍पु बह़ला सद्देआ कने ग्‍लाया, ‘’अपणा हत्‍थ मेरे हत्‍थे च रक्‍ख।
कने मिंजों नैं धरतिआ कने अंबरे दे बणाणे बाल़े प्रभु परमेसरे दी कसम खा भ़ई तू मेरे पुत्तरे ताईं कनानिआं दिआं बिट्टिआं ते कुसी जो मत्त लई नैं औंदा।
अपर तू मेरे देस्‍से च मेरेआं गरैतां च जाई नैं ई मेरे पुत्तरे इसहाके ताईं इक घरेबाल़ी लई नैं औएआं।‘’
ता नौकरैं जबाब दित्ता, ‘’कुह़त्‍की सैह जणास इस देस्‍से च मिंजों सौगी नी औणा चाहे ता क्‍या मिंजों तुसां दे पुत्तरे जो तुसां दे तिस देस्‍से च लई जाणा पौंणा है ?’’
अब्राहमैं ग्‍लाया, ‘’नह़ई, ध्‍याण रक्‍खेआं, मेरे पुत्तरे जो तिह़त्‍थु कद्दी भ़ी लई नैं मत जांदा।
सुअर्गे दे प्रभु परमेसरैं मिंजों मेरे पिता दे घरे अनिकि मेरिआ जनमभूमिआ ते एह़त्‍थु लेआई नैं बादा कित्तेआ है भ़ई मैं एह़ देस तेरे बंसे जो दिंगा। सैह़ परमेसर ई अपणा दूत तिजो गांह-गांह घल्‍लगा भ़ई तू मेरे पुत्तरे ताईं तिह़त्‍थु ते इक जणास लई आए।
जे सैह जणास तिजो सौगी नी औणा चाहे ता तू मेरिआ इसा कसमा ते छुट्टी जाणा है, अपर तू मेरे पुत्तरे जो तिह़त्‍थु लई नैं मत जांदा।‘’
ता तिन्‍नी सेबकैं अपणे माल्‍लका दे हत्‍थे पर हत्‍थ रखी नैं इह़ना गल्‍लां ताईं कसम लई।
ता सैह सेबक अपणे माल्‍लका देआं ऊंटां ते दस ऊंट छांटी नैं कने तिसदेआं सारिआं चीजां ते कुछ खरिआं-खरिआं लई नैं चली पेआ। कने मासोपोटामिआ च नाहोर दे नगरे बह़ला पूज्‍जी गेआ।
तिन्‍नी ऊंटां जो सैहरे ते बाह़र इक्‍की खुह़ए बह़ला बट्ठाई दित्ता, एह़ संह़जा दे बग्‍ते दी गल्‍ल है। जाह़लु जणासां पाणिए बरने ताईं घरे ते निकलदिआं हन।
फिरी सैह़ पराथना करदा ग्‍लाणा लग्‍गा, ‘’हे मेरे माल्‍ल़का कने अब्राहमे दे परमेसर ! मेरे एह़त्‍थु औणे दे मकसदे हल़ करा । मेरे माल़के अब्राहमे पर रैह़म करा।
प्रभु जी दिक्‍खा मैं इस खुह़ए बह़ला खड़ोतेआ है कने एह़त्‍थु दिआं बिट्टिआं पाणिएं भरी नैं लई जाणे ताईं औआ दिआं हन।
तुसां नैं मेरी एह़ बिणती है भ़ई इह़आं होई जाए। जिसा जो भ़ी मैं ग्‍लां, मिंजों पाणी पिआई दे, तां सैह ग्‍लाए हां जी, जरूर पीई लेआ, कने एह़ भ़ी ग्‍लाए भ़ई मैं तुसां देआं ऊंटा जो भ़ी पाणी पिआई दिंदी है । ता मैं जाणी लैंगा भ़ई एह़ सैह ई है जिसा जो तुसां अपणे सेबके इसहाके ताईं बणाएआ है। कने तुसां मेरे माल्‍लके पर दया कित्ती है।‘’
सैह हाल्‍ली इह़आं ग्‍लां ई करदा था ता क्‍या होएआ भ़ई रिबका नाएं दी बिट्टि जेह़डी अब्राहमे दे भाऊए दे पुत्तरा अनिकि भतीज़े बतूएले दी थी। सैह़ पाणी दा घड़ा लई नैं औआ दी थी।
सैह बड़ी छैल़ कने कुआरी ई थी। तिसैं हाल्‍ली तिकर कुसी पराए माह़णु दा मुंह नी दिक्‍खेआ था। सैह खुह़ए दिआं पैढ़‍िआं ते लुह़त्‍थी कने पाणिए दा घड़ा भ़री नैं लई आई।
ता अब्राहमे दा नौकर दौड़दा ई तिसा बह़ला गेआ कने ग्‍लाया, ‘’अपणे घड़े ते थोड़ा देआ पाणी मिंजो पिआई दे।‘’
तिसैं जबाब दित्ता, मेरे प्रभु जी लेआ पीई लेआ, तिसैं घड़े जो हत्‍थां च लई नैं तिस जो पाणी पिआई दित्ता ।‘’
जाह़लु सैह पाणी पीई बैठा ता तिसैं ग्‍लाया, ‘’मैं तुसां देआं ऊंटा ताईं भ़ी पाणी भ़री नैं लई औंदी । एह़ रज्‍जी नैं नी पीई लैंगे ताह़लु तिकर मैं पाणी भरदी ई रैह़गी।
फिरी तिसैं अपणे घड़े दा सारा पाणी खुरलिआ च पाई नैं भिरी खुह़ए च पाणी लेआई नैं सारेआं ऊंटा ताईं पाणी भरी दित्ता।
सैह तिसा पास्‍से हरैनिआ नैं दिक्‍खदा एह़ सोचदा रेह़आ भ़ई परमेसरैं मेरे मकसद्दे जो कामयाब करी दित्ता हुंगा कि नी ।
जाहल़ु ऊंट पाणी पीई बैठे तां तिन्‍नी माह़णुएं तिसा जो छीईं तोलेआं दी सोने दी नथ दित्ती कने इक सौ बीह़ ग्रामे दे सोने दे कंगन तिसा दे हत्‍थां च पणाई दित्ते ।
कने तिसा ते पुच्‍छेआ भ़ई मिंजों दस, तू कुदी बिट्टी है ? कने क्‍या तेरे बापुए दे घरैं मिंजों राती कटणे ताईं सोने दी जग्‍गा मिल्‍ली जांगी ?
रिबकैं जबाब दित्ता, ‘’मैं नाहौर ते पैदा होए मिल्‍का दे पुत्तर बतूएले दी बिट्टी है ।
असां दे घरैं तुसां देआं ऊंटां ताईं बह़तेरा घाह़ है । कने तुसां जो रैह़णे ताईं भ़ी जग्‍गा मिली जाणी है ।‘’
ता तिन्‍नी माह़णुएं झुकी नैं परमेसरे ते पराथना कित्ती, धन है मेरे माल्‍लका अब्राहमे दा प्रभु परमेसर, तिह़ना दी मेरे माल्‍लका पर बड़ी किरपा है ।
परमेसरैं मिंजों सह़ई रस्‍ते च ई लेआई नैं मेरे माल्‍लका दे रिस्‍तेदारां दे घरैं पुज्‍जाई दित्ता है ।
फिरी तिसैं बिट्टिए झटपट घरैं जाईं नैं एह़ सारिआं गल्‍लां अपणिआ मांऊ जो सणाई दित्तिआं ।
रिबका दा इक भाऊ था। तिसदा नां लाबान था। तिन्‍नी जाह़लु ए‍ह़ गल्‍लां सुह़णिआ कने तिसा दे हत्‍थे च कंगन पैह़णेओं दिक्‍खे ता सैह़ दौड़दा ई खुह़ए बह़ला तिस माह़णुए नैं मिल़ना आई रेह़आ । तिन्‍नी दिक्‍खेआ भ़ई सैह़ माह़णु खुह़ए बह़ला अपणेआं ऊंटा नेड़ैं खड़ोतेआ है ।
ता लाबानैं तिस जो ग्‍लाया, ‘’जनाब ! तुसां एह़त्‍थु खड़ोतेओ हन । औआ, चला असां दे घरैं चल्‍ला । मैं तुसां देआं ऊंटा ताईं भ़ी जग्‍गा त्‍यार कित्तिओ है ।‘’
सैह माह़णु तिस सौगी चली पेआ । लाबानैं तिस देआं ऊंटा दिआ काट्ठिआं सौगी खलुआईआं कने तिह़ना जो घाह़ पाएआ । फिरी तिसजो कने तिस सौगी आएओ माह़णुआं जो पैरा धोने ताईं पाणी दित्ता ।
इसते बाह़द अब्राहमे दे नौकरे गाह़ खाणा परोसेआ, ता‍ तिन्‍नी ग्‍लाया, ‘’मैं ताह़लु तिकर खाणा नी खाह़णा है, जाह़लु तिकर मैं एह़त्‍थु औणे दा मकसद नी दस्‍सी देएआं ।‘’ ता लाबानैं ग्‍लाया, ‘’बड़‍िआ खुसिआ कन्‍ने दसा, जनाब ।‘’
ता तिन्‍नी ग्‍लाया, ‘’मैं अब्राहमे दा नौकर है ।
परमेसरैं मेरे माल्‍लका जो बड़ी बरकत दित्तिओ है । जिसते सैह़ इक म्‍ह़ान माह़णु बणी गेओ हन । परमेसरैं तिह़ना जो मतिआं भ़ेड़-ब‍करिआं, बाल़द-गाईं, ऊंट-गदहे, नौकर-चाकर कने सोना चांदी दित्तेआ है ।
कने मेरिआ माल़किणा सारा ते सयाणकिआ बेल्‍ला इक पुत्तर पैदा होएआ है । तिस पुत्तरे जो अब्राहमे सबकुछ देई दित्तेआ है ।
मेरे माल्‍लकैं मिंजों कसम दित्तिओ है भ़ई मैं तिह़ना दे पुत्तरे ताईं जिस कनान देस्‍से च रैह़दे हन, तिह़त्‍थु दी कोई भ़ी बिट्टी नी लई नैं औए ।
मैं अब्राहमे दे पिता दे घरे जां कुल़े देआं लोकां बह़ला जाई नैं तिह़ना दे पुत्तरे ताईं इक बिट्टी लई नैं औआं ।
ता मैं अपणे माल्‍लका नैं ग्‍लाया, जे सैह़ बिट्टी मिंजों सौगी औणे ते मह़ना करी दे ता ।
ता तिह़ना ग्‍लाया, जिस परमेसरे जो मैं हाज़र-नाज़र रखी नैं चलदा रैंह़दा है, सैह़ अपणे दूत़े जो तिजो सौगी घ़ल्‍ली नैं तेरे सफरे जो कामयाब करह़गा । तू मेरे पुत्तरे ताईं, मेरे पिता दे घराने ते इक बिट्टी लई नैं औणा है ।
तू ताईं मेरिआ कसमा ते छुटणा है । जाह़लु तू मेरे कुल़े देआं लोकां बह़ला पुज्‍जणा कने तिह़ना तिजो मेरे पुत्तरे ताईं बि‍ट्टी देणी है ।
इस ताईं मैं अज्‍ज ई खुह़ए बह़ला आई नैं ग्‍लाणा लग्‍गा, हे मेरे माल्‍लक अब्राहमे दे परमेसर, जे तुसां मेरे इस सफरे जो काययाब करदे हन,
ता दिक्‍खा, मैं इस खुह़ए नेड़े खड़ोतेआ है, हण एह़ देएआ होए भ़ई जेह़ड़ी भ़ी बिट्टी पाणिए भ़रने ताईं औए कने मैं तिसा जो ग्‍लां, अपणे घड़े ते मिंजो पाणी पिआ।
ता सैह़ मिंजों ग्‍लाए, पीई लेआ कने मैं तुसां देआं ऊंटा जो भ़ी पाणी भ़री नैं पिआंदी है । ता सैह़, सैह़ ई बिट्टी होए जिसा जो तुसां मेरे माल्‍लका दे पुत्तरे ताईं चुह़णेआ है ।‘’
एह़ मैं मनैं-मनैं ई ग्‍ला दा था, ता दिक्‍खा, रिबका सिरे पर घड़ा चुकी नैं आईं कने इसैं खुह़ऐ ते पाणी भ़रना लग्‍गी ता मैं ग्‍लाया, मिंजो भ़ी पाणी पिआई दे ।
ता इसैं झटफट पाणी दा घड़ा लुआई नैं ग्‍लाएआ, लेआ पीई लेआ । मैं तुसां देआं ऊंटा जो भ़ी पाणी पिआई दिंदी है । मैं भ़ी पाणी पीई लेआ कने इसैं ऊंटा जो भ़ी पाणी पिआई दित्ता ।
इसते बाह़द मैं इसा ते पुच्‍छेआ, ‘’तू कुस दी बिट्टी है ?’’ ता इन्‍नैं ग्‍लाएआ, ‘’मैं नाहौर ते पैदा होए मिल्‍का दे पुत्तर बतूएले दी बिट्टी है ।‘’ तां मैं, नक्‍के दी नथ कने कंगन तिसा दे हत्‍थे च पणाई दित्ते ।
फिरी मैं झुकी नैं परमेसरे ते पराथना कित्ती भ़ई मेरे माल्‍लक अब्राहम दे परमेसर तुसां धन हन। जिह़ना मिंजों सह़ई रस्‍ते च लेई अंदा तांजे मैं अपणे माल्‍लका दे पुत्तरे ताईं तिह़ना दिआ बतीजिआ जो लई जां।
हुण जे तुसां लोक मेरे माल्‍लका पर दया-रैह़म करना चाहंदे हन ता भ़ी ग्‍ला कने नी करना चाहंदे हन ता भ़ी दस्‍सा। तांजे मैं कुह़त्‍की होर सज्‍जे जां खभे पास्‍से निकली जां।‘’
तां लाबानैं कने बतूएलैं जबाब दित्ता, ‘’एह़ गल्‍ल परमेसरे दिआ तरफा ते होई है, इस ताईं असां लोक ना ई ता बुरा ग्‍लाई सकदे नां ई भ़ल़ा।
दिक्‍खा, रिबका तुसां दे साह़मणे है, इसा जो लई जा। कने एह़ प्रभु दे बचने मताबक , तुसां दे माल्‍लका दे पुत्तरे दी घरेबाल़ी बणी जाए।‘’
तिह़ना दे इस बचने जो सुणी नैं अब्राहमे दे नौकरैं घुटणे टेकी नैं परमेसरे दा धनबाद कित्ता।
फिरी रिबका जो होर सोने कने चांदिआं दे गैह़णे कने कपड़े दित्ते । तिसा दे भाईए कने माऊ जो भ़ी कीमती चींज्जां दित्तिआं ।
ता फिरी तिन्‍नी कने तिस सौगी आएआं माह़णुआं खाणा खाह़दा कने रात तिह़त्‍थु ई कट्टी । कने तड़के ई उट्ठी नैं ग्‍लाया, ‘’मिंजों अपणे माल्‍लका बह़ला जाणे ताईं बिदा करा।‘’
रिबका दिऐं मांऊ कने भाईएं ग्‍लाया, ‘’रिबका जो हाल्‍ली कम ते कम दस दिन असां बह़ला ई रैह़णा देआ फिरी एह़ चली जाह़गी।‘’
ता सैह ग्‍लाणा लग्‍गा, ‘’परमेसरैं मेरे मकसदे जो कामयाब कित्तेआ है, तुसां लोक मिंजो मत रोका, मिंजों बिदा करी देआ। तांजे मैं अपणे माल्‍लका बह़ला चला जां।‘’
तिह़ना ग्‍लाया, ‘’ठीक है असां रिबका जो सद्दी नैं पुच्‍छदे भ़ई सैह क्‍या ग्‍लांदी है।‘’
तिह़ना रिबका जो सद्दी नैं पुच्‍छेआ, ‘’क्‍या तू इस माह़णुए कन्‍ने चली जाह़गी ?’’ तिसैं जबाब दित्ता, ‘’हां, मैं चली जाह़गी।‘’
ता तिह़ना रिबका कने तिसा दिआ नकरैणिआ जो अब्राहमे दे नौकरे कने तिस सौगी आएओ माह़णुआं जो बिदा करना लग्‍गे ।
बिदा करदेआं तिह़ना रिबका जो असीरबाद दिंदेआं ग्‍लाया, ‘’असां दिए बैह़णी, तू ह़जारा ल़खा दी आदिमाता बणे, कने तेरा बंस अपणेआं दुसमणा दे नगरां पर हक्‍क रखे।‘’
फिरी रिबका अपणिआं सेहलिआं कने चली कने ऊंटे च बह़ई नैं तिस माह़णुए पिच्‍छे चली पई। सैह़ नौकर रिबका जो सौगी लई नैं चली पेआ।
इसहाक दक्‍िखण दिसा च रैंहदा था, सैह़ लहैरोई नाएं दे खुह़ऐ च होई नैं औआ दा था।
सह़जा दे वग्‍तैं सैह़ मदाना च टैह़लणा गेआ था, ता तिन्‍नी दिक्‍खेआ भ़ई मत्ते ऊंट चल्‍लेओ हन।
रिबका भ़ी इसहाके पास्‍से दिक्‍खणा लग्‍गी, कने तिस जो दिखदे ई ऊंटे ते उतरी गई।
ता तिसैं अब्राहमे दे नौकरे ते पुच्‍छेआ, ‘’एह़ जेह़ड़ा माह़णु असां नैं मिलणा औआ दा है एह़ कुण है ?’’ तिन्‍नी ग्‍लाया, ‘’एह ता मेरा माल्‍लक है।‘’ ता रिबकैं झुंड कह़ड़ी नैं मुंह़ऐ जो ढकी लेआ।
तिन्‍नी इसहाके नैं सारी गल्‍ल दसी दित्ती।
ता इसहाक रिबका जो अपणिआ माऊ दे तंबुआ च लई गेआ । तिस ई दिनैं तिह़ना ब्‍याह़ करी लेआ। सैह़ तिसा नैं बड़ा पिआर करदा था। जिस करी नैं सैह़ अपणिआ माऊ दिआ मौती दे सद्दमे च भ़ी सांति पांदा रेह़आ।  <div eID="gen80" type="paragraph"/> <chapter eID="Gen.24"/> <div eID="gen79" type="section"/>
<chapter osisID="Gen.25" sID="Gen.25"/>
<div type="x-milestone" subType="x-preverse" sID="pv21"/><div sID="gen81" type="section"/> <title>कटूरा नैं अब्राहमे दा ब्‍याह़</title> <div sID="gen82" type="paragraph"/> <div type="x-milestone" subType="x-preverse" eID="pv21"/> अब्राहमैं इक होर घरेबाल़ी ब्‍याई लई । तिसा दा नां कटूरा था ।
तिसा ते जिम्रान, योक्षान, मदना, मिध्‍यान, यि‍सबाक और सूह पैदा होए ।
योक्षाने ते सबा कने ददान पैदा होए। ददाने दे बंसे च अस्‍सूरी, लतूसी कने लुम्‍मी लोक होए।
कने मिध्‍याने दे पुत्तर एपा, एपेर, हनोक, अबीदा कने एल्‍दा होए। एह़ सारी कटूरा दी ई संतान थी।
इसहाके जो अब्राहमै सह़ब किच्‍छ दित्ता । अपर अपणिआं रखैलिआं दे पुत्तरां जो थोड़ा बोह़त देई नैं अपणे जींदे जी अपणे पुत्तरे इसहाके बह़ला ते पूरब देसे पास्‍से घल़ी दित्ता । <div eID="gen82" type="paragraph"/> <div eID="gen81" type="section"/> <div sID="gen83" type="section"/> <title>अब्राहमे दी मौत</title> <div sID="gen84" type="paragraph"/>
अब्राहमे दी उमर इक सौ पचहत्तर साल होई।
अब्राहमे दी इतनी लंबी उमरे हुणे दिआ बजह़ा ते तिस दी मौत होई गई, कने अपणेआ पुरखा च मिल्‍ली गै।
तिस देआं पुत्तरा अब्राहमैं कने इश्‍माइलैं मकपेला दिआ गुफा च दफनाएआ। एह़ गुफा सोहर दे पुत्तर एप्रोन्‍ने दिआ जमीना च थी । एह़ ममरे दे सीरदे पास्‍से थी।
एह़ सैह़ ई गुफा है, जिसा जो अब्राहमैं हिती लोकां ते खरीदेआ था। अब्राहमे जो तिस दिआ घरेबाल़ि‍आ सारा दे बक्‍खैं ई दफनाएआ गेआ ।
अब्राहमै दे मरने बाह़द परमेसरैं इसहाके जो बड़ी असीस दित्ती। सैह़ लैहरोई नाएं दे खुह़ऐ बह़ला रैह़दा था। <div eID="gen84" type="paragraph"/> <div eID="gen83" type="section"/> <div sID="gen85" type="section"/> <title>अब्राहमे दे पुत्तरे इसमाइले दी संतान</title> <div sID="gen86" type="paragraph"/>
अब्राहमे दे पुत्तर इसमाइल जेह़ड़ा सारा दिआ मिस्री दासिआ हाजिरा दा पुत्तर था ।
तिस दे पुत्तरा दे नाएं एह़ थे : बड़े पुत्तरे दा नां नबायोत, फिरी केदार, अदबेल, मिबसाम, मिसमा, दूमा, मस्‍सा, हदर, तेमा, पतूर नापीस कने केदमा था ।
इसमाइले दे इत्तने ई पुत्तर होए । इह़ना दे नाएं ते ई इह़ना दे ग्रां कने छाबनिआं दे नां भ़ी पै । एह़ बाहरों ई जने अपणे-अपणे कुलां दे प्रधान होए ।
इसमाइले दी उमर इक सौ पैंतीं साल थी ता तिस दी मौत होई गई, सैह़ भ़ी अपणेआं बुजुर्गा च जाई मिल्‍लेआ।
तिस दे बंस हबीला ते सूरे तिकर, मिस्रे दे बणे कने तिसते भ़ी गाहं असूरे ते बणे तिकर रैहंणा लग्‍गे । कने अपणेआं भाऊआं कने तिह़ना देआं देसां च हमला करदे रैह। <div eID="gen86" type="paragraph"/> <div eID="gen85" type="section"/> <div sID="gen87" type="section"/> <title>इसहाक्‍के दी संतान</title> <div sID="gen88" type="paragraph"/>
एह़ इसहाक्‍के दी कथा है । अब्राहमे दा इक पुत्तर इसहाक था ।
जाह़लु इसहाक चालिआं साल़ा दा था ता तिस दा रिबका नैं ब्‍याह़ कर दित्ता । रिबका पद्दनाम दी रैह़णे बाल़ी थी कने अरामी बतूएले दी धीह़ कने लाबाने दी बैह़ण थी।
रिबका ते बच्‍चे नी पैदा होआ दे थे। इस ताईं तिसा दे घरेबाल़ैं इसहाकैं परमेसरे नैं पराथना कित्ती । परमेसरैं तिस दी पराथना सुणी लई कने रिबका गर्भबती होई गई ।
जाह़लु रिबका दे बच्‍चे पेट्टे च ई थे ता सैह तिह़ना ते बड़ी परेसान थी, कजोकि सैह बच्‍चे अप्‍पू च लिपटोओ इक्‍की दूज्‍जे जो मारा दे थे। ता रिबकैं परमेसरे नैं पराथना कित्ती, कने ग्‍लाया, ‘’प्रभु जी मिंजो नैं इह़आ कज़ो होआ दा है ।‘’
ता परमेसरैं तिसा नैं ग्‍लाया, ‘’तेरे गरबे च जे बच्‍चे हन, तिह़ना जमणे बाह़द लग-लग होई नैं दूह़ई देसा च राजे बणना है । इक्‍की ते दूजे चह़डी नैं होणा है । बड़े पुत्तरा छोटे दी सेवा करनी है ।
जाह़लु प्रसूता होणे दा वक्‍त आएआ ता रिबका ते दो जौंटलु पैदा होए ।
पैहलैं जे पैदा होएआ तिसदी चमड़ी लाल कने डंगरजूना साह़ई थी । इस ताईं तिसदा नां एसाब रक्‍खेआ ।
दूज्‍जा बच्‍चा भ़ी कन्‍ने-कन्‍ने ई पैदा होएआ, तिन्‍नी पैह़ले दिआ एडिआ जो कस्‍सी नैं पकड़ेआ था। इस ताईं तिसदा नां याकूब रक्‍खेआ । जाह़लु रिबकैं दूह़ई पुत्तरा जो जनम दित्ता, तिस वक्‍तैं इसहाके दी उमर सट्ठ साल़ थी ।
सैह़ दोएओ सौगी-सौगी ई मट्ठोए । एसाब इक सात्तर सकारी माह़णु बणी गेआ । सैह़ बाह़र ई चगाना च रैह़दा था। अपर याकूब इक सिह़दा-सह़दा माह़णु था, सैह जादातर घरैं ई रैह़दा था ।
इसहाक एसाबे जो बड़ा प्‍यारा था, कजोकि सैह़ जे सकार करी नैं लई औंदा था इसहाक तिस मासे जो बड़े चाए नैं खांदा था। अपर रिबका याकूबे जो जादा पिआर करदी थी।
इक बरी एसाब सकार करी नैं बापस आएआ ता सैह बड़ा थक्‍केआ कने तिसजो बड़ी भुख लग्गिओ थी। याकूब दाल़ बणा दा था।
ता एसाबैं याकूबे नैं ग्‍लाया, ‘’मेरे भुख़ा नैं पराण निकली चल्‍लेओ, मिंजो इसा लाल दाल़ी ते थोड़ी देह़ई खाणे जो दे।‘’ ( इसी करी नैं तिसदा नां एदोन भ़ी पेआ, जिसदा मतलब लाल हुंदा है ) ।
अपर याकूबैं ग्‍लाया, ‘’इस ताईं तिजो पैह़लौठा पुत्तर होणे दा हक्क मिंजों बेचणा पोणा ।‘’
एसाबैं ग्‍लाया, ‘’मेरे प्राण भुखा नैं निकलणा लग्‍गेओ हन । पैह़लोठा होणे दा मिंजो क्‍या फायदा ? इस ताईं मैं अपणा हिस्‍सा तिजो देई दिंगा ।’’
ता याकूबैं ग्‍लाया, पैह़लैं मिंजों नैं बादा कर । तिन्‍नी कसम खाह़दी कने अपणा पेह़लोठा होणे ता हक्‍क याकूबे जो बेची दित्ता ।
फिरी याकूबैं तिसजो रोटी कने दाल़ खाणे जो दित्ती । एसाबैं खाह़दा-पीता कने उट्ठी नैं चला गेआ । इह़आ ई एसाबैं अपणे पैह़लोठे होणे दे हक्‍के दी परवाह़ नी कित्ती ।  <div eID="gen88" type="paragraph"/> <chapter eID="Gen.25"/> <div eID="gen87" type="section"/>
<chapter osisID="Gen.26" sID="Gen.26"/>
<div type="x-milestone" subType="x-preverse" sID="pv22"/><div sID="gen89" type="section"/> <title>इसहाक कने राजा अबीमेलेक</title> <div sID="gen90" type="paragraph"/> <div type="x-milestone" subType="x-preverse" eID="pv22"/> तिस देसे च अकाल़ पेआ । एह़ अकाल़ तिस अकाल़े ते लग था जेह़ड़ा अब्राहमे दे दिनां च पेआ था । ता इसहाक पलि‍सि‍तआं दे राजे अबीमेलेके बह़ला गरारे जो गेआ ।
तिह़त्‍थु परमेसरैं तिस जो दरसन देई नैं ग्‍लाया, ‘’मिस्र देस्‍से जो मत जा । जेह़ड़ा देस मैं तिजो दह़सगा तिस च ई जाई नैं रैह ।
कने जेह़ड़ी कसम मैं तेरे पिता अब्राहमे नैं कित्ती थी भ़ई मैं तिजो सौगी रैंह़गा कने मैं तिजो असीस दिंह़गा, एह़ सारे देस मैं तिजो कने तेरे बंसे जो दिंगा। तिसा जो मैं पूरा करना है ।
मैं तेरे बंसे जो अंबरे ते तारेआं साह़ई अनगिणत कह़रगा। कने धरतिआ दिआं सारिआं जातीं तेरे बंसे दिआं होणे दिआ बजह ते अपणे आप्‍पे जो धन मनगिआं ।
कजोकि जे किच्‍छ मैं अब्राहमैं जो हुक्‍म, विधि-विधान कने नियम दिते थे सैह तिह़ना पर चल्‍लेआ कने तिह़ना जो मनदा भी रेह़आ।‘’
ता इसहाक गरार देसे च ई रेह़आ । जाह़लु तिह़त्‍थु दे लोक तिस दिआ घरेबा‍ल़ि‍आ दे बारे च पुच्‍छणा लगे ता‍ तिन्‍नी रिबिका जो अपणी बैहण दस्‍सी दित्ता। कजोकि तिस जो डर था भ़ई रिबिका बड़ी छैल़ है कने जे मैं घरेबाल़ी दस्‍सी ता इसा जो पाणे दिआ इच्‍छा ते इह़ना मिंजो मारी देणा ।
इसहाके जो तिह़त्‍थु रैह़दे मत्ते दिन होई गै । इक दिन पलि‍स्तिआं दे राजैं अबीमेलेकैं दुआरिआ ते झांकी नैं क्‍या दिक्‍खेआ भ़ई इसहाक अपणिआ घरेबालि़आ कन्‍ने मौज़-मस्‍ती करा दा है ।
ता अबीमेलेकैं इसहाके जो सदाएआ कने पुच्‍छेआ, ‘’जिसा जो तू बैह़ण दस्‍से दा था, सैह़ ता तेरी घरेबाल़ी है । तूं झूठ कज़ो ग्‍लाया ? ‘’ इसहाकैं जबाब दित्ता, ‘’मैं सोच्‍चेआ कुह़त्‍की देआ न होए भ़ई इसा करी नैं एह़त्‍थु मिंजों मारी दित्ता जाए।‘’
अबीमेलेकैं ग्‍लाया, ‘’ तूं असां नैं एह़ क्‍या कित्ता ? इह़आं ता एह़त्‍थु दा कोई भी माह़णु तेरिआ घरेबालि़आ कन्‍ने बुरा कम्‍म करी सह़कदा था कने असां जो तूं पाप्‍पे च फसाई दिंदा।
अबीमेलेकैं अप‍णिआं प्रजा जो हुक्‍म दित्ता, ‘’जेह़ड़ा कोई भ़ी इस माह़णुए जां इसा जणासा जो छूह़गा, सैह़ सचमुच ई मारी दित्तेआ जाणा है ।‘’
इसहाकैं तिह़त्‍थु दिआ जमीना च खेती-बाड़ी कित्ती, तिसा च खूब फसल़ होई । परमेसरैं तिसजो बड़ी असीस दित्ती ।
सैह मिंह़त करदा कने सैह खूब फल़दा-फुल़दा रेह़आ। सैह इक म्‍ह़ान धनी माह़णु बणी गेआ ।
जाह़लु जे तिस बह़ला मत्तिआं सारिआं भ़ेड़-बकरिआं, गाईं-बाल़द कने मत्ते सारे दास-दासिआं होई गईआं ता पलिस्‍सती तिस नैं जल़ण रखणा लग्‍गे।
इस ताईं तिह़ना जितने भ़ी खूह अब्राहमैं अपणे जींदे-जी अपणेआं दासां ते खुदुआए थे, सैह सह़ब तिह़ना चिक्‍का नैं भरी दित्ते ।
ता अबीमेलेकैं इसहाके जो ग्‍लाया, ‘’तू असां दे देसे जो छड़ी नैं चला जा, कजोकि तू असां लोकां ते बड़ा ताकतबर होई गेआ है ।‘’
इस करी नैं इसहाक तिह़त्‍थु ते चला गेआ। कने गरारे दिआ इक्‍की खड्डा बह़ला अपणे बसेरा बणाई नैं रैह़णा लगी पेआ ।
फिरी जेह़ड़े खूह अब्राहमे दे मरने बाह़द पलिस्तिआं भरी दित्ते थे, इसहाकैं तिह़ना जो भिरी खुदुआएआ, कने तिह़ना दे सैह़ ई नां रक्‍खे, जेह़ड़े तिस दे पिता होरां रक्‍खे थे ।
इसहाके देआं दासां जो खूह़ए खुनदे-खुनदे तिह़त्‍थु पाणिएं दा फुआरा निकली पेआ।
ता गरारे देआं गुआलुआं तिह़ना कने झगड़ा करना सुह़रु करी दित्ता कने ग्‍लाया, ‘’एह़ पाणी म्‍ह़ारा है ।‘’ ता इसहाकैं तिस खूहए दा नां बैंह़स रक्‍खेआ ।
फिरी तिह़ना दूज्‍जा खूह खुणेआं, ता तिह़ना तिस ताईं भ़ी झगड़ा कित्ता । इसहाकैं तिस खूहए दा नां बरोह़द रक्‍खेआ ।
ता इसहाकैं सैह जगह़ा छड़ी दित्ती कने होरथी जाईं नैं इक होर खूह खुदबाएआ, तिस ताईं गरारिआं दे गुआलुआं झगड़ा नी कित्ता ता तिस दा नां इसहाकैं खुली जगह़ा इस ताईं रक्‍खेआ भ़ई परमेसरैं हुण असां जो फल़णे-फुल़णे ताईं खुली जगह़ा दित्ती है ।
तिह़त्‍थु ते इसहाक बेर्सेबा जो गेआ ।
तिस ई दिनैं परमेसरैं इसहाके जो दरसण देई नैं ग्‍लाया, ‘’मत डरैं, मैं तेरे पिता अब्राहमे दा परमेसर है । मैं मेरे अंगसंग है । मैं अपणे सेबक अब्राहमे करी नैं तिजो असीस दिंह़गा कने तेरे बंसे जो बदाह़गा ।‘’
इसहाकैं तिह़त्‍थु इक बेदी बणाई, कने परमेसरे नैं पराथना कित्ती । तिन्‍नी अपणे तंबू तिह़त्‍थु ई लगाए। तिसदेआं दासां तिह़त्‍थु इक खूह खुणेआं ।
ता अबीमेलेक अपणे मित्तरे अहुज्‍जत कने अपणे सेनापतिए पीकोले जो सौगी लई नैं गरारे ते इसहाके बह़ला आए ।
इसहाकैं तिस जो ग्‍लाया, ‘’तू मिंजो बह़ला कजो आएआ ? तैं ता मिंजों नैं बैर रक्‍खी करी अपणे बिच्‍चा ते कह़ड़ी दित्ता था।‘’
ता तिह़ना जबाब‍ दित्ता, ‘’असां जानदे हन भ़ई परमेसर तुसां दे अंगसंग हन । इस ताईं तुंसा इक बाइदा करा कने असां जो बचन देआ ।
जिह़आ असां तुसां कने नीरी भल़ाई कित्ती कने तुसां जो सुख-सांतिआ कन्‍ने बिदा करी दित्ता था, तिह़आं ई तुसां भ़ी असां दा कोई नकसान नी कह़रगे।‘’
इसहाकैं तिह़ना दा खाणे-पीणे ता इंतजाम करुआएआ कने तिह़ना खाह़दा-पीता ।
भ्‍यागा उठी नैं तिह़ना अप्‍पू च कसम खाई लई। फिरी इसहाकैं तिह़ना जो बिदा कित्ता । सैह सुख-सांतिआ नैं तिह़त्‍थु ते चले गै ।
तिस ई दिनैं इसहाके दे दास आई नैं ग्‍लाणा लग्‍गे, ‘’असां इक खूह़ खुणेआ, तिस च पाणिए दा फुआरा निकलेआ है ।‘’
ता इसहाकैं‍ तिस खूह़ए दा नां कसम रक्‍खेआ । इस करी नैं अज्‍जे तिकर तिस सैह़रे दा नां बेर्सेबा पेआ है ।
जाह़लु एसाब चालिआं सालां दा होएआ ता तिन्‍नी हिती बेरिआ दी कुड़ी यहूदीत कने हित्ती लोने दी कुड़ी बासमत जो ब्‍याई लेआ। इह़ना करीनैं इसहाक कने रिबका जो बड़ा दु:ख होएआ ।‍‍‍  <div eID="gen90" type="paragraph"/> <chapter eID="Gen.26"/> <div eID="gen89" type="section"/>
<chapter osisID="Gen.27" sID="Gen.27"/>
<div type="x-milestone" subType="x-preverse" sID="pv23"/><div sID="gen91" type="section"/> <title>याकूबे कने एसाबे जो असीरबाद</title> <div sID="gen92" type="paragraph"/> <div type="x-milestone" subType="x-preverse" eID="pv23"/> जाह़लु इसहाक ख़रा बुजुर्ग होई गेआ ता तिस दिआं हाक्‍खीं धुंधलिआं होई गईआं कने सुह़जना बंद होई गेआ था । तिन्‍नी अपणे बड़े पुत्तरे एसाबे जो सद्दी नैं ग्‍लाया, मेरे पुत्तर ! तिन्‍नी जबाब दित्ता, हां जी, क्‍या हुक्‍म है।
ता इसहाकैं ग्‍लाएआ, ‘’दिक्‍ख, मैं ता बुजुर्ग होई गेआ कने नी जानदा भ़ई मेरी मौत काल्‍ली होई जाणी है।
तू इह़आं कर भ़ई अपणा धनुष तीर-कमान लई नैं जा कने हिरने दा सकार करी नैं लई आ।
फिरी तिसजो मेरिआ पसंदा दा बणाई पका कने मिंजों बह़ला लई आ तांजे मैं मरने ते पैह़लैं तिसजो खाई नैं तिजो जी भरी नैं असीरबाद देआं।
ता एसाब सकार करने ताईं बणा जो गेआ । जाह़लु एसाब एह़ सह़ब ग्‍ला दा था ता रिबका सुणे दी थी।
तिन्‍नैं अपणे पुत्तरे याकूबे नैं ग्‍लाया, सुन ! ‘’मैं तेरे पिता जो तेरे भाउए नैं एह़ ग्‍लांदे सुणेआ भ़ई तू मिंजों ताईं सकार करी नैं मेरिआ पसंदा दा सुआद खाणा बणाई नैं लई आ तांजे मैं तिस खाई मैं प्रभु जो हाजर-नाजर रक्‍खी नैं मरने ते पैह़लैं असीरबाद देआं।
अपर हुण मेरे पुत्तर, तू मेरी गल सुन कने जिह़आ मैं ग्‍लांदी तिह़आ ई कर ।
बकरिआं दे झुंड़ा च जा कने बकरिआं दे खरे देह़ बच्‍चे लई नैं आई जा। फिरी मैं तेरे पिता ताईं तिह़ना दिआ पसंदा दा सुआद खाण बणागी ।
फिरी तू तिसजो अपणे पिता बह़ला लई जाएआं तांजे सैह खाई नैं तिजो ई असीरबाद देई देह़न।‘’
ता याकूबैं अ‍पणिआ मांऊ रि‍‍बका नैं ग्‍लाया, ‘’मेरे भाऊओ ता डंगरजून है कने मेरी चमड़ी ता ठीक है।
कुह़त्‍की मेरा पिता मिंजों ठठोलना लगे कने तिह़ना मिंजों पछानी लेआ ता असीरबादे दिआ जगह़ा कुह़त्‍की सराफ नी देई देह़न ।
ता तिस दिएं मांऊ ग्‍लाया, पुत्तर ! सराफ तिजो पर नी अपर मिंजों पर पई जाए। तू सिरफ मेरी गल्‍ल सुण, कने झटपट जाईं नैं दो बकरिआं दे बच्‍चे लई आ।
ता याकूब जाईं नैं तिह़ना जो अपणिआं माऊ बह़ला लई आएआ। कने तिस दिएं मांऊ तिसदे पिता दिआ रुह़ा मताबक सुआद खाणा बणाई दित्ता ।
इसते बाह़द रि‍‍बकैं अपणे पैह़ले पुत्तर एसाबे दे छैल़ देह़ कपड़े नकाली नैं अपणें छोटे पुत्तरे याकूबे जे पह़नाई दित्ते।
कने बकरिआं दे बच्‍चेआं दिआं खलडि़आ जो तिसदेआं हत्‍थां कने गले च लपेटी दित्ता ।
फिरी तिन्‍नैं सैह सुआद खाणा कने रोटिआं अपणे पुत्तरे याकूबे दे हत्‍थैं देई दित्तिआं।
सैह अपणे पिता बह़ला गेआ कने ग्‍लाया, ‘’पिता जी!, तिन्‍नी पुच्‍छेआ तू कुण है, कने क्‍या गल्‍ल है?’’
याकूबैं जबाब दित्ता, ‘’पिता जी, मैं तुसां दा बड़ा पुत्तर एसाब है। मैं तुसां दे हुक्‍मे मताबक खाण बणाई नैं लई आएआ। हुण उट्ठा कने जी भरी नैं खाई लेआ कने मिंजों जी भरी नैं असीरबाद भ़ी देआ ।‘’
इसहाकैं अपणे पुत्तरे जो पुच्‍छेआ, पुत्तर! क्‍या गल्‍ल है भ़ई अज्‍ज तिजो बड़ी जल्‍दी सकार मिली गेआ। ता तिन्‍नी जबाब दित्ता, हां अज्‍ज प्रभु परमेसरैं सकारे जो मेरे साह़मणै लेआई नैं खड़ेरी दित्ता।
इसहाकैं याकूबे जो ग्‍लाया, ‘’पुत्तर मिंजों नेड्डे आई जा तांजे मैं तिजो जाणी सकां भ़ई तू सचुमुच मेरा पुत्तर एसाब ई है ।‘’
ता याकूब अपणे पिता इसहाक नेड्डे गेआ कने तिन्‍नी टटोली करी दिक्‍खी नैं ग्‍लाया, बोले दा ता याकूबे साह़ई अपर हत्‍थ एसाबे दे ई लग्‍गे दे हन।
इसहाक तिसजो नी पछाणी पाएआ कजोकि हत्‍थां च बाल़ा बाली चमड़ी लपेटिओ थी, जिसते तिसजो एसाबे दे ई हत्‍थ लगे। इस करी नैं तिन्‍नी याकूबे जो असीरबाद दित्ता।
इसहाकैं भिरी पुच्‍छेआ, ‘’क्‍या तू सचमुच मेरा पुत्तर एसाब ई है न ?‘’ तिन्‍नी जबाब दित्ता, हां मैं ई है।
ता तिन्‍नी ग्‍लाया, खाणे जो मिंजो बह़ला लई आ तांजे मैं हिरने दा मास खाई नैं तिजो जी भरी नैं असीरबाद देआं। ता सैह खाणे जो नेड्डैं लई आएआ तिन्‍नी खाह़दा कने अंगूरा दा रस भी पीता।
फिरी तिसदे पितैं इसहाकैं ग्‍लाया, ‘’मेरे पुत्तर मिंजो नेड्डे आई नैं मेरे गले लग्‍ग ।‘’
ता सैह नेड्डे आई नैं अपणे पिता दे गले़ मिल्‍लेआ ता तिन्‍नी तिसदेआ कपड़ेआं दी मुसक लई नैं तिसजो एह़ असीरबाद दित्ता  <div eID="gen92" type="paragraph"/> <div eID="gen91" type="section"/> <chapter eID="Gen.27"/> <div eID="gen1" osisID="Gen" type="book"/>
<milestone type="x-importer" subType="x-osis2mod" n="$Rev: 2478 $"/>
<div osisID="Ruth" sID="gen1" type="book"/> <title type="main">रूत इक बफादार नूह़</title>
<chapter osisID="Ruth.1" sID="Ruth.1"/>
<div type="x-milestone" subType="x-preverse" sID="pv1"/><div sID="gen2" type="section"/> <title>अलिमलके दा अपणे टब्‍बरे जो मोआब देसे जो लई जाणा</title> <div sID="gen3" type="paragraph"/> <div type="x-milestone" subType="x-preverse" eID="pv1"/> एह़ तिह़नां दिनां दी गल्‍ल है, जाह़लु 'इसराइल' देस्‍से च न्‍याए करने बाल़े ई लोकां पर राज भी़ करदे थे । इसराइल देस्‍से दे यह़ूदा परदेस्‍से च इक ग्रां था – 'बैतलैह़म' । तिह़त्‍थु 'एफराती' जात्ती दा इक माह़णू रैंह़दा था, जिसदा नां 'अलिमलेक' था । <div eID="gen3" type="paragraph"/> <div sID="gen4" type="paragraph"/> बैतलैह़म्‍मैं च बड़ा भ़ारी काल़ पेआ, कने इक देह़आ बग्त भ़ी आया भ़ई लोकां बह़ला खाणे-पीणे ताईं कुछ नी रेह़आ । तां अलिमलक्‍कैं अपणा टब्‍बर लेआ कने अपणे देस्‍से जो छड्डी नैं नेड्डे बाल़े इक प्‍ह़ाड़ी देस्‍स 'मोआब्‍बे' जो चला गेआ । अलिमलक्‍के दिआ घ़रेबाल़िआ दा नां 'नेओमी' था, कने तिह़नां देआं जाग्‍तां दे नां 'मेह़लोन' कने 'किल्‍योन' थे ।
होया क्‍या भ़ई कुछ दिनां बाह़द अलिमलक्‍के दी ता मौत होई गई कने हुण तिसदे घ़रे च त्रै ई जणें रह़ई गै । <div eID="gen4" type="paragraph"/> <div sID="gen5" type="paragraph"/>
जाह़लु नेओमिऐं दे जाग्‍त जुआन होई गै, तां तिह़नां मोआबणी कुड़िआं ब्‍याह़ी लइआं । किल्‍योने दिआ लाड़िआ दा नां 'ओरपाह़' कने मेह़लोने दिआ लाड़िआ दा ना 'रूत' था । एह़ टब्‍बर तकरीबन दस्‍सां सालां तिकर ता मोआब्‍बे च ई रेह़ंदा रेह़आ ।
नेओमिऐं दे दोह़यो पुत्तर औत्तर ई मरी गै । हुण सैह़ अपणे घ़रेबाल़े कने पुत्तरां ते बगैर बिलकुल किह़ल्‍ली पई गई । घ़रे च हुण जणास्‍सां ई रह़ई गईआं थिआं, अनि कि निओमी, ओरपाह़ कने रूत । <div eID="gen5" type="paragraph"/> <div eID="gen2" type="section"/> <div sID="gen6" type="section"/> <title>नेओमिआ कने रूता दा बैतलैह़म्‍मैं जो हटी औणा</title> <div sID="gen7" type="paragraph"/>
जाह़लु नेओमी मोआब देस्‍से च ई थी, तां तिसा जो पता लग्‍गेआ भ़ई परमेसरे दिआ दया ते यहूदा़ देस्‍से दा काल़ मुकी गेआ है, कने तिह़त्‍थु हुण खाणैं-पीणैं दी कोई कमी नी है । इस करी नैं नाओमिऐं अपणिआं नुह़आं सौगी अपणे देस्‍से जो बापस हटी जाणे दा मन बणाई लेआ ।
फिरी सस्‍सु कने नुह़आं त्रैह़ओ जणिआं जिह़त्‍थु रैंह़दिआं थिआं, तिह़त्‍थु ते उट्ठिआं कने 'यहूदा़' जो जाणे बाल़े रस्‍ते च चली पइआं । <div eID="gen7" type="paragraph"/> <div sID="gen8" type="paragraph"/>
रस्‍ते च चलदिएं-चलदिएं नेओमिऐं सोच्‍चेआ भ़ई हुण मेरिआं इह़नां नुह़आं दा क्‍या हुंगा ? तिन्‍नैं अपणिआं नुह़आं जो ग्‍लाया, "तुसां इंह़आं करा भ़ई अपणे-अपणे प्‍योकिआं नैं हटी जा । तुसां मेरी कने मेरेआं सुरगबासी पुत्तरां दी बड़ी सेबा कित्तिओ है, इस ताईं परमेसर तुसां पर दया करे कने तुसां दा भ़ला करे !
मेरी परमेसरे ते एह़ पराथना है भ़ई तिह़ना दिआ दया ते तुसां दुंह़ई दे घ़र भ़िरी बस्‍सी जाह़ण, कने तुसां जो आसरा मिली जाए ।" फिरी त्रैह़ओ सस्‍सु-नुह़आं अप्‍पू च गल़ैं मिलिआं कने नुह़आ बड़िआं-भ़ारी रोणा लग्‍गिआं ।
नुह़आं अपणिआं सस्‍सु जो ग्‍लाणा लग्‍गिआं, "असां तुसां जो छड्डी नैं कुत्‍थी नी जाणा ! असां भ़ी तुसां देआं लोकां कन्‍ने ई रैह़णा है ।" <div eID="gen8" type="paragraph"/> <div sID="gen9" type="paragraph"/>
अपर नेओमिऐं अपणिआं नुह़आं जो ग्‍लाया, "दिक्‍खा, मेरिओ ध़िओ ! तुसां अपणे-अपणे प्‍योकिआं नैं बापस चल्‍लिआं जा ! तुसां मिंजो सौगी कजो चलणा ? मिंजो सौगी जाणे दा कोई फाइदा नी ! मैं हुण होर कोई पुत्तर ता जम्‍मी नी सकदी, जिह़ना कन्‍ने मैं तुसां दे ब्‍याह़ करुआई देआं । कजोकि मैं ता हुण इतणी सिआणी होई गह़इओ है भ़ई होर ब्‍याह़ भ़ी नी करी सकदी । मन्‍नी लेआ जे मैं तुसां ताईं पुत्तर जम्‍मां भ़ी, ता तुसां जो तिसदा क्‍या फाइदा होणा । कजोकि तुसां तिस कन्‍ने ब्‍याह़ ता करी नी सकदिआं ।
इह़आं करा भ़ई तुसां अपणेआं-अपणेआं प्‍योकिआं नैं चल्‍लिआं जा । मैं ता बड्डी दुखी है, कजोकि परमेसरैं मिंजो पैह़लैं ई बडे दुख दित्तेओ हन कने हुण तुसां ताईं मिंजो होर भ़ी दुख होआ दा है ! <div eID="gen9" type="paragraph"/> <div sID="gen10" type="paragraph"/>
सैह़ त्रैह़ओ जणिआं भ़िरी रोणा लग्‍गी पइआं । फिरी ओरपाह़ अपणिआ सस्‍सु दे गल़ैं मिल्‍ली नैं अपणेआं प्‍योकिआं नैं बापस हटी गई । अपर जाह़लु रूत अपणिआ सस्‍सू दे गल़ैं मिलणा लग्‍गी, तां तिन्‍नै सस्‍सू जो पकड़ी ई छड्डेआ ।
नेओमिऐं तिसा जो ग्‍लाया, "दिख, तेरी जठाणी तां अपणेआं प्‍योकिआं कने तिह़नां दिआं कुल़जां दी पूजा करने ताईं चली गई है । तू भ़ी इह़आं ई कर ।" <div eID="gen10" type="paragraph"/> <div sID="gen11" type="paragraph"/>
तां फिरी रूत ग्‍लाणा लग्‍गी "तुसां मिंजो तुसां जो छड्डी नैं चले जाणे ताईं कजो जोर देआ दे हन ? दिखा, इंह़आं मत ग्‍ला ! कजोकि: \Citation Paragraph जिह़त्‍थु तुसां जांह़गे, <lg sID="gen12"/> <l level="2" sID="gen13"/>तिह़त्‍थु मेरा बजूद हुंगा ।<l eID="gen13" level="2"/> <lg eID="gen12"/> \Citation Paragraph जिह़त्‍थु तुसां रैंह़गे, <lg sID="gen14"/> <l level="2" sID="gen15"/>तिह़त्‍थु मेरा आसरा हुंगा ।<l eID="gen15" level="2"/> <lg eID="gen14"/> \Citation Paragraph तुसां दा समाज ई, <lg sID="gen16"/> <l level="2" sID="gen17"/>मेरा रुआज हुंगा ।<l eID="gen17" level="2"/> <lg eID="gen16"/> \Citation Paragraph तुसां दा परमेसर ई, <lg sID="gen18"/> <l level="2" sID="gen19"/>मेरा धरम हुंगा ।<l eID="gen19" level="2"/> <lg eID="gen18"/> \Citation Paragraph
जिह़त्‍थु तुसां आखरी साह़ लैंह़गे, <lg sID="gen20"/> <l level="2" sID="gen21"/>तिह़त्‍थु ई मेरा भ़ी दम निह़कल़गा ।<l eID="gen21" level="2"/> <lg eID="gen20"/> \Citation Paragraph हुण तां इक्‍की-दुज्‍जे जो लग करने दा <lg sID="gen22"/> <l level="2" sID="gen23"/>सिर्फ मौत ई इक बह़जा होई सकदी है । जे मौत्ती जो छड्डी नैं होर कुसी बह़जा ते मैं अपणा एह़ बाह़इदा नी नभ़ाई सकी, ता परमेसर मिंजो बड्डी-ते-बड्डी सह़जा देह़ण !<l eID="gen23" level="2"/> <lg eID="gen22"/> <div eID="gen11" type="paragraph"/> <div sID="gen24" type="paragraph"/>
नेओमी हुण सह़मजी गई भ़ई रूत तिसा जो कुसी भी कीमता पर छडणा नी चांह़दी है । तां तिन्‍नैं बैंह़स करना छड्डी दित्ती । <div eID="gen24" type="paragraph"/> <div sID="gen25" type="paragraph"/>
कने सैह़ दोह़यो बैतलैह़म्‍मैं च आई रह़ईआं । तिह़नां जो दिक्‍खी नैं लोक बड़े हरैण होए । सारिआं जणास्‍सां अप्‍पू च ग्‍लाणा लग्‍गिआं, " क्‍या एह़ नेओमी नी है ! हां, दिक्‍खा एह़ नेओमी ई ता है !"
ता नेओमी बड़े दु्‍क्‍खी मनैं नैं ग्‍लाणा लग्‍गी," तुसां मिंजो 'नेओमी' मत ग्‍ला, मिंजो 'मारा' ग्‍ला, कजोकि नेओमी दा मतबल ता 'खुसी' हुंदा है, कने 'मारा' दा मतबल 'कौड़ी' अनि कि दुखी हुंदा है । कजोकि सरबसक्‍तिमान परमेसरे मिंजो पर बड़ी बिबता पाह़ईओ है ।
मैं अपणें भ़रे-पूरे टब्‍बरे सौगी परदेस्‍सैं गई थी, अपर परमेसरैं मिंजो खाली हत्‍थैं ई अपणें घ़रैं टह़ाई अंदेआ है । सरबसक्‍तिमान परमेसरैं मेरिआ जिंदगिआ जो ग्रैह़ण लाई दित्तेआ है । फिरी तुसां मिंजो 'नेओमी' कजो ग्‍ला करदिआं हन ?" <div eID="gen25" type="paragraph"/> <div sID="gen26" type="paragraph"/>
जाह़लु नेओमी अपणिआं मोआबणी नुह़आ सौगी मोआब्‍बे ते बापस बैतलैह़म्‍मैं जो आई तिस बग्‍तैं जौआं दी लणाई लह़गिओ थी ।  <div eID="gen26" type="paragraph"/> <chapter eID="Ruth.1"/> <div eID="gen6" type="section"/>
<chapter osisID="Ruth.2" sID="Ruth.2"/>
<div type="x-milestone" subType="x-preverse" sID="pv2"/><div sID="gen27" type="section"/> <title>रूत्ते दी बोआज्‍जे कन्‍ने पैंह़ली मुलाकात</title> <div sID="gen28" type="paragraph"/> <div type="x-milestone" subType="x-preverse" eID="pv2"/> बैतलैह़म्‍मैं च इक बड़ा मीर माह़णू रैंह़दा था, जिसदा नां 'बोआज' था । सैह़ अलिमलेक्‍के दे बंस्‍से ते नेओमिआ दे घ़रेबाल़े दा इक सक्‍का रिस्‍तेदार था ।
इक दिन मोआबणी रूतैं अपणिआ सस्‍सु जो ग्‍लाया, "जे तुसां दी जाज़त होए ता जिंह़आं भ़ई अजकल लणाइआ दा कम्‍म चल्‍लेआ है, मैं भ़ी कुसी दिआं थल़िआं च जाई नैं सिल्‍ले बीणी करी लेई औआं ? साइद मैह़रबानी करी नैं कोई मिंजो सिल्‍ले बीणना दे " *f1* नाओमिऐं ग्‍लाया, "मेरिए ध़िए, जे तिज्‍जो ठीक लग्‍गा दा है, ता जाह़ चली जाह़ ।"<note>2:2 रूतैं इंह़आं इस ताईं ग्‍लाया कजोकि तिन्‍नैं सुह़णेआ था भ़ई परमेसरे दे हुक्‍में ते जाह़लु इसराइली लोक फसल लुणदे थे, तां सैह़ कुछ सिल्‍ले थल़िआं च टराई दिंदे थे, तांजे गरीब लोक तिह़नां सिल्‍लेआं जो बीणी सह़कण ।</note>
रूत चली गई कने जाई नैं इक्‍की थल़िआ च लणाह़डेआं पचांह़ सिल्‍ले बीणना लग्‍गी पई । कुदरती ई एह़ थल़ी बोआज्‍जे दी थी जेह़ड़ा अलिमलके दे बंस्‍से दा ई था । <div eID="gen28" type="paragraph"/> <div sID="gen29" type="paragraph"/>
कुछ देरा बाह़द बोआज बैतलैह़म्‍मैं ते अपणिआं थल़िआं जो आया । तिन्‍नी मजदूरां जो तिह़त्‍थु दे रुआज्‍जे मुजब ग्‍लाया, "परमेसर तुसां दा भ़ला करे ।" कने मजदूरां भ़ी बोआजे जो आद्दरे नैं ग्‍लाया, "परमेसर तुसां जो बरकत दे ।"
चाणक ई तिसदी नजर रूते पर पई कने तिन्‍नी मजदूरां दे मेट्टे ते पुच्‍छेआ, "एह़ बिट्टी कुण है?"
ता मेट्टैं जबाब दित्ता, "एह़ सैह़ ई मोआबण है, जेह़ड़ी अपणिआ सस्‍सु नेओमिआ कन्‍ने मोआब्‍बे ते आह़इओ है ।
इन्‍नैं मिंजो ते जाजत मंगी भ़ई सैह़ लणाह़डेआं पचांह़ सिल्‍लेआं जो बीणी लै । एह़ भ़्‍यागा ते ई इह़आं कम्‍मैं लग्‍गिओ है कने इन्‍नैं पल्‍लिआ हेठ थोह़ड़ी देर ई राम कित्ता था ।" <div eID="gen29" type="paragraph"/> <div sID="gen30" type="paragraph"/>
फिरी बोआज्‍जैं रूत्ते जो सद्दी नैं ग्‍लाया, "ध़िए सुण ! तिज्‍जो हुण होरनां दिआं थल़िआं च सिल्‍लेआं जो बीणने दी कोई जरूरत नी है । तू मेरिआं नौकरैणिआं पचांह़ ई सिल्‍लेआं बीणदी रेह़आं ।
जिसा थल़िआ च एह़ लणाइआ लगह़ण, तू भ़ी इह़नां पचांह़-पचांह़ सिल्‍ले बीणदी रेह़आं । जाह़लु तिज्‍जो त्रेह़ा लग्‍गे, तां जेह़ड़ा पाणी घ़ड़े च नौजुआन्‍ना भ़रेआ है तू तिसते ई पी लेंआ, मैं नौजुआन्‍ना जो हुक्‍म दित्तेआ है भ़ई सैह़ तिज्‍जो नैं छेड़-छाड़ नी कह़रण ।
रूत बोआज्‍जे दे पैरां पई नैं ग्‍लाणा लग्‍गी, "तुसां कजो मेरी इतणी सुह़दि लेआदे हन कने मिंजो पर इतणे मैह़रबान हन, मैं ता इक परदेसण है !"
बोआजैं जबाब दित्ता, "जे किछ तैं अपणे घ़रेबाल़े दे मरनैं परंत अपणिआ सस्‍सु कन्‍ने कित्तेआ है तिस सह़ब कैसी दी खबर मिंजो मिली गह़ईओ है । अपणिआ सस्‍सु ताईं तू अपणे मां- पिओ कने अपणिआ जनम-भूमिआ जो छड्डी नैं तिह़ना लोकां च चली आह़ईओ है जिह़ना जो तू जाणदी भ़ी नी थी ।
तैं अपणिआ सस्‍सु ताईं जे किछ कित्तेआ है, तिसदा फल़ तिज्‍जो जरूर मिल्‍ले । कने जिस परमेसरे पर भरोह़सा करी नैं तू चली आह़ईओ है तेरे तिस बसुआस्‍से दिआ बजह़ ते सैह़ तेरा भ़ला ई भ़ला कह़रण ।
रूतैं जबाब दित्ता, "म्‍ह़ाराज, तुसां मिंजो पर इह़आं ई मैह़रबान बणैं रैह़न्‍यों । तुसां इसा तुच्‍छ दासिआ नैं गल्‍ल करी नैं हौंसला बधाएआ है । इसते मिंजो बड्डा स्‍ह़ारा मिल्‍लेआ है, मैं ता तुसां दिआं नौकरैणिआं साह़ईं भ़ी नी है । <div eID="gen30" type="paragraph"/> <div sID="gen31" type="paragraph"/>
जाह़लु बोआज कने तिसदे मजदूर दपैह़रां जो खाणा खाणा बैट्ठे , तां बोआजैं रूत्ते जो हक्‍क पाई नैं ग्‍लाया, "असां बह़ला आई नैं खाणा खाई लैह़ । एह़ रोट्टी लैह़ कने सिरके च डबाई नैं खाह़ । रूत मजदूरां बक्‍खैं बह़ई गई ता बोआज्‍जैं तिसाजो कुछ भ़ुन्‍नेओ सिल्‍ले भ़ी दित्ते । तिन्‍नैं रज्‍जी नैं खाणा खाह़दा कने तिस खाणे ते कुछ बचाई नैं अपणिआ सस्‍सु ताईं भ़ी रक्‍खी लेआ ।
रोट्टी खाई नैं रूत भ़िरी सिल्‍लेआं बटोरना लगी पई । बोआजैं अपणेआं मजदूरां जो हुकम दित्ता, "इसा जो पूल्‍लेआं दे बिच्‍चा-बिच्‍चा ते भ़ी सिल्‍लेआं बीणना दिह़न्‍यों, कने दिह़खन्‍यों इसा जो थिड़कदे मत ।
तुसां जाणी­बुझ़ी नैं भ़ी सिल्‍ले छडदे जाह़न्‍यों, तांजे इसा जो खरे दाणे होई जाह़ण । इसा पर नराज मत हुंदे । <div eID="gen31" type="paragraph"/> <div sID="gen32" type="paragraph"/>
रूत संझ़ा तिकर थल़िआं च कम्‍म करदी रह़ई । संझ़ा जाह़लु तिन्‍नैं सिल्‍ले जक्‍के, तां त्रै कि ठीम्‍बिआं दाणे निकल़े ।
रूत तिह़नां दाणेआं जो अपणे घ़रे जो लई गई कने अपणिआ सस्‍सु जो दस्‍सेआ । जेह़ड़ा खाणा रूतैं अंदेआं था, सैह़ तिन्‍नैं अपणिआ सस्‍सु जो खाणे ताईं दित्ता ।
तिसा दिऐं सस्‍सू पुच्‍छेआ, "तैं एह़ दाणे कुह़त्‍थु ते कट्ठेरे ? तैं अज्‍ज कुह़त्‍थु कम्‍म कित्ता ?" जिन्‍नी तिज्‍जो पर इतणी दया कित्तिओ है, परमेसर तिसजो बड्डी सीस दे !" तां रूतैं सारी गल्‍ल अपणिआ सस्‍सु जो दस्‍सी भ़ई जिसदिआं थल़िआं च तिन्‍नैं कम कित्ता सैह़ बोआज्‍जे दिआं थिआं ।
नाओमिऐं तिसाजो ग्‍लाया, "परमेसर बोआज्‍जे दा भ़ला करे, कजोकि तिन्‍नी तेरे घ़रेबाल़े पर मैह़रबानी करी नैं असां पर मैह़रबान्‍नी कित्ती है ।" <div eID="gen32" type="paragraph"/> <div sID="gen33" type="paragraph"/> तिन्‍नैं थोह़ड़ी देर सोच्‍ची नैं अग्‍गे ग्‍लाया, "अच्‍छ­च्‍छ­च्‍छा… सैह़ तां असां दा खास रिस्‍तेदार है ! सैह़ असां दिआ जमीन्‍नां छड़ाई नैं असां दी मदत करी सकदा है !" <div eID="gen33" type="paragraph"/> <div sID="gen34" type="paragraph"/>
रूतैं ग्‍लाया, "सारेआं ते बह़दिआ गल्‍ल एह़ भ़ई तिन्‍नी मिंजो ग्‍लाया कि जाह़लु तिकर लणाई नी मुकदी, ताह़लु तिकर मेरिआं ई थल़िआं च सिल्‍ले बीणणें ताईं औंदी रेह़आं !"
नाओमिऐं ग्‍लाया, "मेरिए ध़िए, एह़ तां तिन्‍नी बड़ा बह़दिआ ग्‍लाया । तू बोआज्‍जे दिआं नौकरैणिआं कन्‍ने कम्‍म करदी रैह़ । जे तू कुसी होरसी दिआं थल़िआं च कम्‍म करना गई, ता होई सकदा है कि कोई तिज्‍जो परेसान करे ।" <div eID="gen34" type="paragraph"/> <div sID="gen35" type="paragraph"/>
इस करी नैं रूत जौंआं कने कणकां दिआ लणाइआ तिकर बोआज्‍जे दिआं थल़िआं च ई कम्‍म करदी रह़ई कने अपणिआ सस्‍सु सौगी रैंह़दी रह़ई ।  <div eID="gen35" type="paragraph"/> <chapter eID="Ruth.2"/> <div eID="gen27" type="section"/>
<chapter osisID="Ruth.3" sID="Ruth.3"/>
<div type="x-milestone" subType="x-preverse" sID="pv3"/><div sID="gen36" type="section"/> <title>सस्‍सु दी नुह़आ जो सलाह़</title> <div sID="gen37" type="paragraph"/> <div type="x-milestone" subType="x-preverse" eID="pv3"/> कुछ दिनां बाह़द, रूत्ता दिऐं सस्‍सु ग्‍लाया, "मेरिए ध़िए, मिंजो आद औआ दा है भ़ई बोआज, असां दा सक्‍का रिस्‍तेदार है कने तिस दिआं नकरैणिआं सौगी तू कम्‍म कित्तेआ भ़ी है, तिस कन्‍ने जे तेरा दूज्‍जा ब्‍याह होई जाऐ, तां तिज्‍जो स्‍ह़ारा मिली जाणा कने मेरी सारी चिंत्ता भ़ी मुकी जाणी । अज्‍ज सैह़ खुआड़े च जौआं गाह़णा लग्‍गेआ होणा है ।
तू नौह़ी-धौही़ कने सजी संबरी नैं जिह़त्‍थु जे बोआज कणका गाह़दा है तिह़त्‍थु चली जाह़ । अपर दिक्‍खेआं रात्ती दिआ रोट्टिआ खाणे ते पैंह़लैं तिसदिआ नजरा च मत औंदी ।
फिरी जाह़लु जे सैह़ खाई पी नैं सौई जाए, तां बड़े ध़्‍यान्‍ने कन्‍ने दिक्‍खी लेंआ भ़ई सैह़ कुह़त्‍थु सुह़त्तेआ है । बाह़दे च तू भ़ी तिह़त्‍थु जाई नैं तिसदेआं पैरां बलह़ सौई जाएंआ, तांजे सैह़ सह़मजी जाए भ़ई नजदीकी रिसतेदार होणे दिआ बजह़ ते बंस चल़ाणे ताईं रुआज्‍जे मताबक तिसजो तिज्‍जो कन्‍ने ब्‍याह़ करना चाह़िदा है । फिरी जे किछ तिसजो ठीक लगणा है सैह़ तिन्‍नी तिज्‍जो दस्‍सी देणा है ।"
रूतैं अपणिआ सस्‍सू जो ग्‍लाया, " ठीक है, जिह़आं तुसां ग्‍लादे मैं तिंह़आं ई करह़गी ।" <div eID="gen37" type="paragraph"/> <div eID="gen36" type="section"/> <div sID="gen38" type="section"/> <title>रूत्ते दा बोआज्‍जे ते स्‍ह़ारा मंगणा</title> <div sID="gen39" type="paragraph"/>
फिरी रूत खुआड़े जो चली गई कने तिंह़आं ई कित्ता, जिह़आं जे तिसा दिएं सस्‍सु करने जो ग्‍लाया था ।
राती खाणैं-पीणैं ते बाह़द बोआज नाज्‍जे दे ढेह़रे बलह़ जाई करी सौई गेआ । तां रूत गौंऐं करी गई कने तिन्‍नैं बोआजे देआं पैरां ते थोड़ी देह़ई चादर खिंजी कने तिसदेआं पैरां बह़ला सौई गई ।
अह़दिआ राती बोआज दुज्‍जे पास्‍सैं घ़िरेआ, तां सैह़ घ़बराइ गेआ कने उठी नैं दिखणा लग्‍गा तां क्‍या दिखदा है भ़ई इक जणास तिसदेआं पैरां बह़ला सुत्तिओ है ।
तिन्‍नी पुच्‍छेआ, "तू कुण है ?" रूतैं जबाब दित्ता, "मैं तुसां दी दास्‍सी रूत है । मिंजो अपणिआ चादरा कन्‍ने ढह़काई लेआ, कजोकि तुसां म्‍हा़रे सक्‍के रिस्‍तेदार हन कने मिंजो स्‍ह़ारा देणा तुसां दा फरज बणदा है ।" <div eID="gen39" type="paragraph"/> <div sID="gen40" type="paragraph"/>
फिरी बोआजैं तिसा जो ग्‍लाया,"दिख रूते परमेसर तेरा भ़ला करे ! तू ग्‍ला करदी है भ़ई मैं तिज्‍जो कन्‍ने ब्‍याह़ करी लेआं । तू कुसी भ़ी मीर जा गरीब नौजुआन्‍ने कन्‍ने ब्‍याह़ करी नैं साह़रा लई सकदी थी । तू असां पर बड़ा रैह़म करदी आई है, नाओमिआ पर ता तैं बड़े एह़सान कित्तेओ ई हन, अपर मिंजो पर एह़ एह़सान तिहनां एह़सानां ते भ़ी बड्डा है !
हुण तू डरदी मत । मैं तिज्‍जो जरूर स्‍ह़ारा दिंह़गा । हालांकि तू दूज्‍जे देस्‍से दी है, फिरी भ़ी एह़त्‍थु दे सारे लोक जाणदे हन कि तू बड़ी भ़ली कने मानदार जणास है । जे किछ तू ग्‍ला दी है, मैं सैह़ सह़ब कुछ करने जो त्‍यार है ।
एह़ सच है भ़ई मैं तुसां दा सक्‍का रिस्‍तेदार है । अपर इक होर है, जेह़ड़ा मिंजो ते भ़ी जादा नजदीकी रिसतेदार है तिज्‍जो कन्‍ने ब्‍याह़ करने दा पैह़ला हक्‍क तिसदा बणदा है । <div eID="gen40" type="paragraph"/> <div sID="gen41" type="paragraph"/>
ठीक है ! हुण ता तू भ़्‍यागा होणे तिकर एह़त्‍थु ई सौई रैह़ । मैं कल तिस माह़णुऐ कन्‍ने गल्‍ल करह़गा जे सैह़ तिज्‍जो कन्‍ने ब्‍याह करने जो त्‍यार होई जांदा है, तां ता ठीक है । नी ता, परमेसरे दी सगंद, मैं छड़ाणे दा हक पूरा करी नैं जरूर तिज्‍जो कन्‍ने ब्‍याह़ करी लैंह़गा ।"
तां रूत भ़्‍यागा तिकर बोआजे देआं पैरां बलह़ सौई रह़ई । ध़्‍याड़े सीरने ते पैंह़लैं सैह़ उठी खड़ोती तांजे कुसी जो तिसदे औणे दा पता नी लग्‍गे । फिरी बोआजैं तिसा जो ग्‍लाया, "अपणिआ पल़ोह़डा लई नैं मिंजो बह़ला आह़ कने इसा जो दुंह़ई हत्‍थां नैं जोरे कन्‍ने पकड़ ।" तां तिन्‍नी तिसा दिआ पल़ोह़डा च तकरीबन दो मण नाज पाई दित्ता कने गठ बह़न्‍नी नैं तिसा दे मुंडे पर रक्‍खी दित्ती । कने अप्‍पु सैह़रे जो बापस चला गेआ । <div eID="gen41" type="paragraph"/> <div sID="gen42" type="paragraph"/>
रूत अपणे घ़रे जो चली आई तां तिसा दिएं सस्‍सु पुच्‍छेआ, "ध़िए, क्‍या होएआ ? बोआज्‍जैं क्‍या फैसला कित्ता ?" फिरी तिन्‍नै जे किछ होएआ था सैह़ सह़ब कुछ अपणिआ सस्‍सु जो सणाई दित्ता ।
तिन्‍नैं एह़ भ़ी दस्‍सेआ भ़ई औंदिआ बेल्‍ला बोआज्‍जैं तिसा जो ग्‍लाया भ़ई अपणिआ सस्‍सु बह़ला खाली हत्‍थैं मत जांदी, कने तिन्‍नी एह़ नाज तुसां ताईं देई भ़ेजेआ है ।
एह़ सुनी नैं नाओमिऐं स्‍ह़ुआरा लेआ… कने ग्‍लाया, "मेरिए ध़िए, तू दिक्‍खी लेआं भ़ई जाह़लु तिकर बोआजैं तिस माह़णुऐं कन्‍ने ब्‍याह़ दी गल्‍ल नी करी लैणी है, ताह़लु तिकर तिन्‍नी राम्‍मे कन्‍ने नी बैह़णा है । तू बस चुपचाप इंतजार कर ।"  <div eID="gen42" type="paragraph"/> <chapter eID="Ruth.3"/>
<chapter osisID="Ruth.4" sID="Ruth.4"/> \s <div sID="gen43" type="paragraph"/>
बैतलैह़म ग्रांए दे इक्‍की दुआल्‍ला दे फाटके बह़ला बैठी नैं पंच लोक कईआं किस्‍मां दे फैसले करदे थे । बोआज तिह़त्‍थु आई नैं नओमिआ दे तिस नजदीकी रिस्‍तेदारे जो न्‍याह़लणा लग्‍गा । जाह़लु सैह़ माह़णू फाटके बह़ला आया, तां बोआजैं तिस जो अप्‍पु बह़ला सद्दी नैं ग्‍लाया, " भ़ाऊ ! इह़त्‍थु आई नैं बह़ई जा । मैं तुसां कन्‍ने गल्‍ल करना चांह़दा है ।" तां फिरी सैह़ दोह़यो बह़ई गै कने गल्‍लां करना लग्‍गे ।
बोआजैं गुआह़इआ ताईं ग्रांए देआं पंच्‍चां कने दस्‍स बजुरगां जो सद्देआ कने ग्‍लाया, "तुसां भ़ी असां बह़ला बैठा, कने म्‍हारी गल्‍ल-बात सुणा ।" तां सैह़ भ़ी तिह़ना सौगी बह़ई गै । <div eID="gen43" type="paragraph"/> <div sID="gen44" type="paragraph"/>
फिरी बोआजैं तिस माह़णुए जो ग्‍लाया, "तुसां जो तिसा थल़िआ दा पता हुंगा, जेह़ड़ी जे असां दे रिस्‍तेदार अलिमलेक्‍के दी थी । तिस दी बिह़दमा नाओमी बैतलैह़म्‍मैं जो बापस आई गह़इओ है कने तिसा दा हत्‍थ अजकल तंग है । हुण सैह़ एह़ चांह़दी है भ़ई असां दे सास्‍तरे दे मताबक कोई सक्‍का रिस्‍तेदार तिसा दिआ थल़िआ जो खरीदी लै तांजे तिसा दी कुछ मदत होई जाए ।<note>4:3 तिस बग्‍तैं च, जे कुसी जो पैसेआं दी गरज हुंदी थी, तां सैह़ अपणे कुसी इक्‍की खास रिस्‍तेदारे बह़ला अपणिआं जमीनां रैंह़द रखी दिंदे थे या मुल्‍लैं बेची लैंदे थे कने इक खास अरसे बाह़द सैह़ जमीन पैसे दित्तेआं बगैर ई असली मालके जो बापस मिली जांदी थी ।</note>
इसदा पैह़ला हक्‍क तुसां दा बणदा है, इस ताईं कनूनी तौरे ते मैं एह़ गल्‍ल तुसां देआं कन्‍नां च पाई दित्तिओ है । जे तुसां थल़िआ जो रैंह़द रखणा चाह़दे हन, तां इह़नां गुआह़ां दे साह़मणे मन्‍नी करी रक्‍खी लेआ । नी तां, मैं रक्‍खी लैंदा, कजोकि तुसां दे बाह़द मैं ई है, जेह़ड़ा नाओमिऐं दिआ थल़िआ रैंह़द रक्‍खी सकदा है ।" तिन्‍नी माह़णुऐं जबाब दित्ता, "ठीक है, मैं रक्‍खी लैंह़गा ।" <div eID="gen44" type="paragraph"/> <div sID="gen45" type="paragraph"/>
फिरी बोआजैं ग्‍लाया, "ठीक है… तां सास्‍तरे दे मताबक जे तुसां नाओमिआं दिआ थल़िआ जो खरीदी नैं छड़ाई लैंदे हन, तां तुसां जो सुरगबासी मेह़लोन्‍ने दिआ बिह़दमा, रूत्ते जो, भ़ी ब्‍याह़णा पौणा है । तांजे मेह़लोन्‍ने दा भी बंस चली सके कने सैह़ तिस दिआ जायदादा दा बारस बणेआ रैह़ ।
रिस्‍तेदारैं सोच्‍चेआ, "जे मैं रूत्ते कन्‍ने ब्‍याह़ करदा है, कने तिसा ते बच्‍चे हुंदे हन, ता मेरिआ जाइदादा दा क्‍या हुंगा ?" एह़ सोच्‍ची नैं तिन्‍नी ग्‍लाया, "मैं तिसा जो अपनाई नी सकदा है ।" तिह़नां दिनां च इसराइलिआं च इक रुआज था, भ़ई जे कोई अप्‍पु च लैण­देण करने ताईं राजी होई जांदा था, ता मामला पक्‍का करने ताईं सैह़ अपणिआं खड़ौआं दूज्‍जे माह़णुए जो देई दिंदा था । इस रुआजे मताबक तिन्‍नी बोआज्‍जे जो अपणिआं खड़ौआं देई नैं ग्‍लाया, "मैं अपणा एह़ हक तुसां जो ई देई दिंदा है ।" <div eID="gen45" type="paragraph"/> <div sID="gen46" type="paragraph"/>
फिरी बोआजैं, तिह़त्‍थु खड़ोत्तेओ बुजुर्गां कने सारेआं लोकां जो हाजर-नाजर रखी नैं ग्‍लाया, " थल़िआ समेत जे किछ किलोन्‍ने कने मेह़लोन्‍ने दा है—सैह़ सह़ब कुछ—मैं अज नाओमिआ ते खरीदी लेआ है । कने जेह़ड़ी मोआब देसे ते मेह़लोन्‍ने दी बिह़दमा रूत है, तिसा जो भी मैं अपणी ब्‍याह़ता मन्‍नी लैंदा है । तांजे तिसा दी संतान ते अलिमलेके दा बंस कायम रैह कने इस बंसे दा नां, ना ता ग्रांए ते, ना ई रिस्‍तेदारां च मिटी सके । कने इह़नां सारिआं गल्‍लां दे अज्‍ज तुसां गुआह़ ठहरे ।" <div eID="gen46" type="paragraph"/> <div sID="gen47" type="paragraph"/>
इस पर फाटके बह़ला बैह़ठेओ पंचा कने होर सारेआं लोकां बोआज्‍जे जो ग्‍लाया, "असां इह़नां सारिआं गल्‍लां दे गुआह़ हन । जिंह़आं जे परमेसरैं असां दिआं पुरखणिआं, 'राह़ेल्‍ला' कने 'लिआ' जो सीस दित्ती थी, कने तिह़नां ते इसराइलिआं दा बंस चल्‍लेआ । हुण तिंह़आं ई परमेसर रूता जो जेह़ड़ी तेरे घ़रैं औआ दी है जो सीस दे । कने असां दी एह़ भ़ी सुक्‍खना है भ़ई एह़ एपराता च फले-फुल्‍ले कने बैतलैह़म्‍मैं च बड़ा मान-सम्‍मान पाए ।
परमेसरे दिआ दया ते जेह़ड़े बच्‍चे तेरिआ इसा जुआन लाड़िआ ते जह़मण, कने तेरा सारा खानदान, तिस 'पिरेस्‍से' दे खानदान्‍ने साह़ईं मसह़ूर होई जाए, जिसदी मां 'तामार' कने पियो 'यहूदा' थे । <div eID="gen47" type="paragraph"/> <div sID="gen48" type="paragraph"/>
इह़आं बोआजैं कन्‍ने रूता दा ब्‍याह़ होई गेआ । परमेसरैं रूत्ता जो सीस दित्ती कने तिह़ना दे घरैं इक जाग्‍त पैदा होएआ ।
ग्रांए दिआं जणास्‍सां एह़ सुणी नैं नाओमिआं जो ग्‍लाया, "परमेसरे दी जै हो ! तिन्‍नी तिज्‍जो बेस्‍ह़ारा नी छड्डेआ । इसदा नां इसराइल्‍ले च बड़ा मसह़ूर होई जाए ।
एह़ जाग्‍त तेरा बुढ़ापे दा स्‍ह़ारा हुंगा । कने हुण तेरा नां असल च भ़िरी 'नाओमी' बणी गेआ । एह़ तेरिआ नुह़आ दा पुत्तर तेरे बुढ़ापे दी लाठी है । तेरी एह़ नूह़ तिज्‍जो बड्डा प्‍यार करदी है कने सौ पुत्तरां ते भ़ी बह़दी नैं है !"
पड़ेसणां एह़ भी ग्‍लाया, "नाओमिआ दे घ़रैं भ़िरी इक जाग्‍त जम्‍मेआ है !" तिह़नां तिस जाग्‍ते दा नां 'ओबेद' रक्‍खेआ । फिरी नाओमिऐं तिस जाग्‍ते जो अपणे मूड़ैं लेआ कने अपणे बच्‍चे साईं तिसदी दाई बणी गई । <div eID="gen48" type="paragraph"/> <div sID="gen49" type="paragraph"/> दिक्‍खा, एह़ 'ओबेद' सैह़ ई जाग्‍त था, जेह़ड़ा 'यिसै' दे पुतर राजा दाऊद्दे दा दादू होया ।
तिस दी बंसाबली पिरेस्‍से ते लई करी दाऊद्दे तिकर इंह़आं करी नैं है : \Citation Paragraph पिरेस 'हेसरोन्‍ने' दा पियो था । \Citation Paragraph
हेसरोन 'राम्‍मे' दा पियो था । राम 'अम्‍मीनादाब्‍बे' दा पियो था । \Citation Paragraph
अम्‍मीनादाब 'नह़सोन्‍ने' दा पियो था । नह़सोन 'सालमोन्‍ने' दा पियो था । \Citation Paragraph
सालमोन 'बोआज्‍जे' दा पियो था । बोआज 'ओबेद्दे' दा पियो था । \Citation Paragraph
ओबेद 'यिस्‍से' दा पियो था । कने 'यिस्‍से' राजा 'दाऊद्दे' दा पियो था, एह़ 'दाऊद' इसराइलिआं दा सारेआं ते मसह़ूर राजा होएआ (कने यीशु मसीह़ दा पिता-पुरखी था)।  <div eID="gen49" type="paragraph"/> <div eID="gen38" type="section"/> <chapter eID="Ruth.4"/> <div eID="gen1" osisID="Ruth" type="book"/>
